<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="elaborat">
   <teiHeader>
      <fileDesc>
         <titleStmt>
            <title>Pregled mrliških matičnih knjig za ugotovitev števila ter strukture žrtev druge
               svetovne vojne in neposredno po njej</title>
            <title>Elaborat</title>
         </titleStmt>
         <editionStmt>
            <edition>
               <date>2025-04-29</date>
            </edition>
         </editionStmt>
         <publicationStmt>
            <p>unknown</p>
         </publicationStmt>
         <sourceDesc>
            <p>Converted from a Word document</p>
            <p>http://www.dlib.si/details/URN:NBN:SI:DOC-WJ2TZO12</p>
         </sourceDesc>
      </fileDesc>
      <encodingDesc>
         <appInfo>
            <application xml:id="docxtotei" ident="TEI_fromDOCX" version="2.15.0">
               <label>DOCX to TEI</label>
            </application>
         </appInfo>
      </encodingDesc>
      <revisionDesc>
         <listChange>
            <change>
               <date>2025-04-29T14:42:47Z</date>
            </change>
         </listChange>
      </revisionDesc>
   </teiHeader>
   <text>
      <body>
         <div>
            <p/>
         </div>
      </body>
      <back>
         <div type="study" xml:id="study">
            <head>Elaborat ciljnega raziskovalnega programa (V6-1035)</head>
            <head>Zaključno poročilo iz leta 2012</head>
            <docAuthor>Vida Deželak-Barič, Dunja Dobaja, Marta Rendla in Tadeja Tominšek Čehulić</docAuthor>
            <div type="subchapter" xml:id="study.1">
               <head xml:id="elaborat-head-1">Uvod</head>
               <p xml:id="elaborat-p-4">Raziskovalni pregled matičnih knjig je predstavljal tretjo
                  raziskovalno fazo v večletni raziskavi tematike smrtnih žrtev, ki jih je na
                  Slovenskem povzročila druga svetovna vojna in tudi dogajanje neposredno po njej,
                  kadar je le-to bilo v najtesnejši povezavi s procesi in dogodki v času druge
                  svetovne vojne. Po opravljeni prvi in drugi fazi raziskave, v katerih je projektna
                  skupina pregledala relevantno literaturo - predvsem literaturo s seznami smrtnih
                  žrtev, dalje ustrezne tiskane vire, arhivske fonde in dokumentacijsko gradivo v
                  arhivskih in muzejskih ustanovah itd., je nastal imenski seznam s pripadajočimi
                  podatki za okoli 90.000 smrtnih žrtev. Seznam je bil pričakovano nepopoln in delno
                  nezanesljiv, kar so kasneje potrdile nadaljnje raziskave, vendar je predstavljal
                  izjemno pomembno podatkovno bazo oziroma je bil predpogoj za čim bolj učinkovit
                  pregled matičnih knjig.</p>
               <p xml:id="elaborat-p-5">Temeljni cilj raziskave v celoti kakor tudi njenih
                  posameznih raziskovalnih faz je bil ugotoviti kolikor mogoče natančno število
                  smrtnih žrtev in na osnovi podrobnejše identifikacije na podlagi osebnih podatkov
                  ter podatkov o okoliščinah smrti ugotoviti tudi strukturo smrtnih žrtev.
                  Zgodovinopisna stroka je namreč izhajala s stališča, da lahko samo natančna in
                  celovita raziskava tega vidika zgodovinskega dogajanja predstavlja izhodišče za
                  celovito obravnavo tako problematike smrtnih žrtev v ožjem smislu kakor tudi za
                  natančnejšo ugotovitev značaja druge svetovne vojne na Slovenskem. Z dokončanjem
                  pregleda mrliških matičnih knjig in njim pripadajočega arhivskega gradiva, ter
                  delno opravljenega pregleda tudi rojstnih matičnih knjig, kadar so to narekovale
                  raziskovalne potrebe, je izčrpan eden izmed najpomembnejših virov na področju
                  raziskave o smrtnih žrtvah druge svetovne vojne in neposredno po njej.</p>
               <p xml:id="elaborat-p-6">Projektna skupina je imela v zadevnem in predhodnem
                  identičnem projektu za temeljno nalogo opraviti raziskovalni pregled predvsem
                  mrliških matičnih knjig in na tej osnovi izvesti evalvacijo podatkovne baze o
                  žrtvah druge svetovne vojne. Podatkovna baza o žrtvah druge svetovne vojne je bila
                  vzpostavljena na Inštitutu za novejšo zgodovino na podlagi že omenjenih različnih
                  faz zbiranja podatkov, nastajati pa je začela v letu 1997. V zadnjem projektnem
                  obdobju 2010-2012 je delo potekalo in bilo tudi zaključeno na 31 upravnih enotah
                  Republike Slovenije in sicer na naslednjih upravnih enotah: Upravna enota Kočevje,
                  Upravna enota Ribnica, Upravna enota Cerknica, Upravna enota Trebnje, Upravna
                  enota Škofja Loka, Upravna enota Kranj, Upravna enota Šmarje pri Jelšah, Upravna
                  enota Slovenska Bistrica, Upravna enota Slovenske Konjice, Upravna enota Mozirje,
                  Upravna enota Žalec, Upravna enota Brežice, Upravna enota Krško, Upravna enota
                  Sevnica, Upravna enota Lenart, Upravna enota Ljutomer, Upravna enota Ormož,
                  Upravna enota Gornja Radgona, Upravna enota Pesnica, Upravna enota Ruše, Upravna
                  enota Radlje ob Dravi, Upravna enota Dravograd, Upravna enota Ravne na Koroškem,
                  Upravna enota Slovenj Gradec, Upravna enota Murska Sobota, Upravna enota Lendava,
                  Upravna enota Sežana, Upravna enota Ilirska Bistrica, Upravna enota Ajdovščina,
                  Upravna enota Nova Gorica, Upravna enota Tolmin. S tem je povsem zaključen
                  raziskovalni pregled matičnih knjig na vseh 58 obstoječih upravnih enotah
                  Republike Slovenije oziroma na okoli 200 matičnih in krajevnih uradih, ki hranijo
                  ali so hranili matične knjige in njim pripadajoče arhivsko gradivo. V zadnjem
                  dveletnem obdobju so člani skupine opravili 381 dni terenskega dela na pristojnih
                  uradih, kjer so digitalno dokumentirali podatke iz matičnih knjig, arhivskih
                  gradiv in matičnega registra. Digitalno dokumentirane podatke so nato analizirali
                  na delovnem mestu in njihove vsebine vnašali v podatkovno bazo Inštituta za
                  novejšo zgodovino.</p>
               <p xml:id="elaborat-p-7">Cilj raziskovalnega postopka je bil vzpostaviti čim bolj
                  popolno in preverjeno podatkovno bazo o žrtvah druge svetovne in neposredno po
                  njej oziroma o žrtvah povojnih pobojev. Ta cilj je bil do konca projektnega
                  obdobja tudi realiziran, vendar z rezultatom, kot so ga omogočile objektivne
                  okoliščine. Kar precej vpisov smrti namreč še ni izvedenih v matičnih knjigah in v
                  popolnosti vpisi najbrž tudi ne bodo nikoli izvedeni. Adekvatna omenjeni
                  objektivni danosti je neizogibna tudi stopnja preverjenosti podatkovne baze
                  Inštituta za novejšo zgodovino na temelju podatkov iz matičnih knjig. Na podlagi
                  matičnih knjig je bilo namreč zaradi nepopolno izvedenih vpisov mogoče preveriti
                  podatke samo za 60 % smrtnih žrtev, ki so sicer zabeležene v inštitutski
                  podatkovni bazi.</p>
               <p xml:id="elaborat-p-8">Zasnova podatkovne baze, ki je bila v javnosti že večkrat
                  predstavljena, temelji na imenskem seznamu žrtev s pripadajočimi podatki, kakor je
                  to bilo opredeljeno v metodologiji že ob samem izhodišču raziskave. Podatkovna
                  baza omogoča uvid v število smrtnih žrtev, večji nabor podatkov, ki jih je skupina
                  skušala pridobiti za vsako osebo, ki je življenje izgubila z vojno povezanimi
                  dogodki, pa omogoča tudi izvedbo raznovrstnih analiz o strukturi žrtev. Ob
                  zaključku raziskave je evidentiranih okoli 97.700 žrtev, ki so izgubile življenje
                  v povezavi z vojnimi dogodki v času vojne in po končani vojni, pri čemer je treba
                  poudariti, da število žrtev kakor tudi številke, ki zadevajo posamezne kategorije
                  podatkov v zvezi z žrtvami tako rekoč dnevno variira z vsakršno spremembo v
                  podatkovni bazi, do katerih prihaja zaradi korekcije posameznih podatkov ali pa
                  vnosov novih podatkov iz raznovrstnih virov.</p>
               <p xml:id="elaborat-p-9">Celokupni rezultati raziskave, tj. ugotovljeno število
                  smrtnih žrtev zaradi druge svetovne vojne ter strukturna analiza zbranih podatkov,
                  odražajo oziroma potrjujejo dinamiko zgodovinskega dogajanja in raznovrstnost
                  procesov v njegovem okviru. Druga svetovna vojna na Slovenskem je namreč potekala
                  najprej kot kratkotrajna vojaška operacija aprila 1941 (z izjemo Primorske, ki je
                  vpeta v vojno dogajanje že od junija 1940), potem več kot štiri leta trajajoča
                  okupacija, v okviru katere so potekali odpor okupatorjem, okupatorjeva reakcija na
                  ta odpor, pa tudi notranji spopad oziroma državljanska vojna med partizansko-
                  revolucionarnim in njemu nasprotnim taborom, ki je sprejel tudi sodelovanje z
                  okupacijskimi oblastmi. Po že uradnem koncu vojne maja 1945 pa se je vojna na
                  Slovenskem iztekla še v nasilen obračun zmagovalne strani s poraženo. Naznačeno
                  dogajanje, ki so ga opredeljevale pokrajinske specifike, le-te pa so bile bistveno
                  pogojene z okupacijskimi sistemi, je praktično celotno prebivalstvo Slovenije
                  izpostavilo raznovrstnim nasilnostim, ki so imele za posledico, kot je bilo že
                  ugotovljeno, tudi številne smrtne žrtve.</p>
               <p xml:id="elaborat-p-10">Pri raziskavi problematike smrtnih žrtev druge svetovne
                  vojne in uporabi matičnih knjig v zvezi s postopki evalvacije podatkovne baze je
                  močno prihajala do izraza razkosanost slovenskega ozemlja kot posledica okupacije
                  slovenskega ozemlja s strani različnih okupatorjev. Slovenski narod je bil z
                  aprilsko vojno leta 1941 namreč okupiran in razkosan med tri okupatorske države,
                  tj. Nemčijo, Italijo in Madžarska. Največji delež ozemlja si je prilastila
                  Nemčija, ki je zasedla Štajersko, Mežiško dolino, Gorenjsko in severovzhodni del
                  Dolenjske. Italijanski okupator je dobil večino Dolenjske in Notranjske ter
                  Ljubljano, madžarski je zasedel Prekmurje, najmanjši delež, in sicer območje okoli
                  Obrežja in Bregane, pa je prišlo tudi pod Neodvisno državo Hrvaško. Nemški
                  okupator je zasedeno ozemlje organiziral v okviru dveh začasnih pokrajinskih
                  upravnih enot, ki pa sta ostali v veljavi do konca vojne - v Spodnjo Štajersko
                  (Untersteiermark) s sedežem v Mariboru ter v »zasedena območja Koroške in
                  Kranjske« (Besetzte Gebiete Karntens und Krains) s središčem na Bledu. Italijanski
                  okupator je okupirano ozemlje organiziral v okviru ene upravne enote imenovane
                  Ljubljanska pokrajina (Provincia di Lubiana) s središčem v Ljubljani. Madžarski
                  okupator je Prekmurje vključil v dve obmejni veliki županiji Vas in Zala. Vsi
                  okupatorji so v nasprotju z mednarodnim pravom hoteli zasedena ozemlja priključiti
                  svojim državam in na njih uvesti svoj red. Italijanski je to storil že maja 1941,
                  madžarski pa decembra 1941. Nemški okupator, ki je zasedena ozemlja načrtoval
                  priključiti tudi jeseni 1941, pa zaradi nerešenih personalnih vprašanj in pojava
                  odporniškega gibanja akta priključitve pravno formalno ni nikoli izvedel, vendar
                  ga to dejstvo ni oviralo, da ne bi zasedenih ozemelj v marsikaterem oziru vključil
                  v nemški pravni in družbeni red.</p>
               <p xml:id="elaborat-p-11">Vsi okupatorji so nameravali slovenski narod izničiti kot
                  etnično skupnost, razlikovale so se le njihove metode na poti uveljavljanja
                  zastavljenih ciljev. Nemški okupator je že na začetku okupacije začel uresničevati
                  svoj raznarodovalni načrt, uvedel je svojo civilno upravo, podrejeno neposredno
                  Berlinu. Žrtve raznarodovanja so postali tudi Slovenci v Prekmurju pod madžarsko
                  okupacijo. Okupacijska politika italijanskega okupatorja pa je bila zlasti v
                  primerjavi z nemško sprva milejša. Ljubljanski pokrajini je bila zagotovljena
                  kulturna avtonomija in italijanska oblast je predvidela sodelovanje slovenskega
                  prebivalstva pri zbliževanju z italijansko državo in njenim fašističnim redom.
                  Obstajal je posvetovalni organ, imenovan sosvet oziroma konzulta, vendar je
                  njegovo delovanje po nekaj mesecih zamrlo. Dejansko moč na področju uprave v
                  Ljubljanski pokrajini je imel italijanski okupator na čelu z visokim komisarjem,
                  vendar so se na srednji in nižji stopnji uprave ohranile domače slovenske
                  strukture. Prebivalstvo Ljubljanske pokrajine ni bilo podvrženo vojaški
                  obveznosti, medtem ko je nemški okupator v nasprotju z mednarodnim pravom na
                  zasedem ozemlju leta 1942 uvedel to obveznost in posledično mobiliziral več deset
                  tisoč slovenskih mož v nemško vojsko, ki so bili prisiljeni boriti se in seveda
                  posledično umirati na različnih frontah; enako kot na nemškem okupacijskem območju
                  so postali vojaški obvezniki tudi moški v Prekmurju.</p>
               <p xml:id="elaborat-p-12">Po kapitulaciji Italije septembra 1943 je Ljubljansko
                  pokrajino zasedel nemški okupator, ki je uvedel novo upravo. Javno civilno upravo
                  je izvajal šef pokrajinske uprave z naslovom prezident, ki se je pri svojem delu
                  naslonil na obstoječe upravne organe. Pokrajinski upravi Ljubljanske pokrajine je
                  načeloval dotedanji ljubljanski župan general Leon Rupnik. Ljubljanska pokrajina,
                  ki je bila poleg Puljske, Reške, Goriške, Tržaške in Videmske pokrajine sestavni
                  del Operacijske cone »Jadransko primorje«, se je razlikovala od navedenih
                  pokrajin, kajti le-te so vodili italijanski prefekti z nemškimi svetovalci, medtem
                  ko je Ljubljansko pokrajino vodil že omenjeni prezident, čigar uprava je bila v
                  strukturnem pogledu nadaljevanje predvojne banske uprave.</p>
               <p xml:id="elaborat-p-13">V bistveno drugačnih razmerah je vojna zatekla primorske
                  Slovence, ki so po prvi svetovni vojni pripadli italijanski državi. Italijanska
                  država je bila državni okvir primorskih Slovencev celotno vojno obdobje in tega
                  stanja ni spremenila niti nemška okupacija tega območja jeseni 1943.</p>
               <p xml:id="elaborat-p-14">Različni okupacijski okviri in sistemi so med drugim
                  pogojevali tudi vodenje in naravo matičnih knjig, s katerimi se je srečevala
                  projektna skupina v svojem raziskovalnem delu. Nemški okupator je kmalu po
                  okupaciji vzpostavil lastno civilno upravo. Z njo so bile Cerkvi odvzete
                  pristojnosti vodenja matičnih zadev in uvedene so bile civilne matične knjige, ki
                  so jih od 15. junija 1941 dalje vodili na občinah občinski komisarji, in sicer
                  rojstno in mrliško matično knjigo, poročno knjigo pa je vodil politični komisar
                  okrožja. Matične knjige so imele enak obrazec kot matične knjige v rajhu. Čeprav
                  so župniki, kolikor jih je sploh bilo, še naprej vodili matične knjige, so imele
                  javnopravno veljavo le civilne, tj. okupacijske matične knjige. Za razliko od
                  dotedanjih cerkvenih matičnih knjig so civilne knjige na nemškem okupacijskem
                  ozemlju pisane v nemškem jeziku, pri čemer so krajevna in osebna imena v skladu s
                  ponemčevalnim načrtom germanizirana, kar pa pri raziskovanju ob ustreznih
                  pripomočkih, ki so na voljo, ni predstavljalo večje ovire.</p>
               <p xml:id="elaborat-p-15">V Ljubljanski pokrajini so matično službo oziroma vodenje
                  matičnih knjig še naprej opravljali verski organi v skladu z obstoječimi predpisi
                  posameznih veroizpovedi, torej duhovniki na sedežih župnijskih uradov, ki so
                  delovali kot javne organizacije oziroma kot organi državne uprave (matičarji). To
                  je veljalo tako za obdobje italijanske kot tudi nemške okupacije. Knjige so zato
                  pisane v enakem jeziku kot pred vojno, torej skoraj izključno v slovenskem
                  jeziku.</p>
               <p xml:id="elaborat-p-16">Civilne matične knjige na Primorskem, ki je že po prvi
                  svetovni vojni postala integralni del italijanske države, so bile vodene v
                  italijanskem jeziku. Preverjanje po matičnih knjigah je tudi v tem primeru
                  omogočilo lažjo identifikacijo osebe (žrtve), vendar na Primorskem ni bilo vedno
                  pravilo, da bi vpis v mrliško knjigo tudi potrdil, da je oseba umrla nasilne
                  smrti. Na Primorskem namreč redni (sočasni) vpisi v mrliške knjige ne navajajo
                  podatka o vzroku smrti. Kaže, da so s tem oblasti prikrile svoja nasilna dejanja.
                  Obenem omenjene mrliške matične knjige tudi ne navajajo rojstnega datuma osebe,
                  temveč le starost, kar je na Primorskem izredno oteževalo in posledično podaljšalo
                  raziskovalni pregled matičnih knjig.</p>
               <p xml:id="elaborat-p-17">Pri naknadnih, tj. kasnejših vpisih, toda še za časa vojne,
                  se v italijanskih mrliških knjigah sicer pojavljajo vzroki smrti, a so bili ti
                  naknadni vpisi večinoma izvedeni le za padle pripadnike italijanske vojske. Pri
                  naknadnih vpisih v mrliško knjigo po letu 1945 naj omenimo še eno pomembno vrsto
                  dokumentov, ki so bili podlaga za vpis smrti v mrliško knjigo. Gre namreč za
                  dokumente dokumentacijskega centra v Bad Arolsnu (The International Tracing
                  Service, Bad Arolsen). V našem primeru gre za mrliške liste umrlih v nemških
                  koncentracijskih taboriščih, ki jih hrani omenjeni arhiv; omenjeni mrliški listi
                  so bili pomembna podlaga za vpis osebe v mrliško matično knjigo. Na podlagi teh
                  dokumentov so večkrat tudi spremenili oziroma popravili že vpisana dejstva o kraju
                  in času smrti.</p>
               <p xml:id="elaborat-p-18">V Prekmurju je madžarski okupator uvedel matične knjige v
                  madžarskem jeziku. Raziskava je v Prekmurju potekala nemoteno, čeprav se je
                  odvijala na nekoliko specifičnem območju, ki je tako vsebinsko kot metodološko
                  predstavljal poseben izziv. Največji izziv je bilo soočanje z gradivom v
                  madžarščini, težavo pa je skupina premagala s prijazno pomočjo tamkajšnjih
                  matičarjev. Versko raznoliko Prekmurje je prav tako predstavljalo nov metodološki
                  izziv zaradi razlik v cerkveno-upravni razdelitvi tam prisotnih verskih skupnosti.
                  Iz navedene značilnosti pa je izhajal problem, da je bilo potrebno osebe, ki so v
                  konkretnem okolju pripadale manjšinski verski skupnosti, preveriti po mrliški
                  knjigi na enem uradu, po rojstni matični knjigi pa na drugem krajevnem uradu,
                  namreč na tistem, kjer je verska skupnost imela svoje versko središče. Poseben
                  problem je predstavljalo raziskovanje usode judovske verske skupnosti, ki
                  predstavlja približno tretjino vseh prekmurskih žrtev. Glede na to, da je
                  holokavst preživelo le malo slovenskih Judov, niti ni pričakovati, da bi ti po
                  vojni zmogli uradno prijaviti vse ali vsaj večino žrtev holokavsta. V kolikor
                  Judje niso navedeni v mrliških knjigah, jih je bilo v rojstnih matičnih knjigah
                  mogoče preverjati le v obdobju od 1895 do 1919. Tedaj je bila pristojnost vodenja
                  matičnih knjig namreč podeljena državi, zato madžarske rojstne knjige navajajo vse
                  verske skupnosti skupaj (vključno z navedbo verske pripadnosti). Z letom 1919, ko
                  je postalo Prekmurje del Kraljevine Srbov, Hrvatov in Slovencev, so bile za
                  vodenje matičnih knjig zopet pristojne župnije. Na prekmurskih upravnih enotah ne
                  hranijo judovskih matičnih knjig. Te veljajo namreč za uničene ali izgubljene, po
                  nekaterih podatkih pa jih, vsaj za lendavske Jude, hrani Pokrajinski arhiv v
                  Szombathelyju, del pa jih je judovska skupnost že med 2. svetovno vojno odnesla v
                  Varaždin.</p>
               <p xml:id="elaborat-p-19">Kot drugod, so tudi v Prekmurju predstavljali metodološki
                  problem obmejni kraji, ki mejijo na Madžarsko, Avstrijo in Hrvaško, saj so se
                  ljudje večkrat krstili v omenjenih sosednjih državah, zato so še danes vpisani
                  zgolj tam.</p>
               <p xml:id="elaborat-p-20">Toda pri preverjanju podatkov, ugotavljanju morebitnih
                  novih smrtnih žrtev ter pri dopolnjevanju podatkov iz podatkovne baze je bilo
                  potrebno upoštevati matične knjige iz dveh obdobij. Dejstva smrti ljudi, katerih
                  smrt je povezana z vojnim dogajanjem med vojno in neposredno po njej, so namreč
                  vpisovali sproti v mrliške knjige med vojno in neposredno po njej, precej dejstev
                  smrti pa je bilo zapisanih v desetletjih po končani vojni v t. i. naknadnih
                  vpisih; ti vpisi potekajo še danes.</p>
               <p xml:id="elaborat-p-21">Z zveznim zakonom o državnih matičnih knjigah iz aprila
                  1946 je pristojnost vodenja javnih matičnih knjig prešla s cerkvenih na državne
                  organe. Matične knjige, vodene po predpisih pred uveljavitvijo enotnih državnih
                  matičnih knjig, imajo značaj javnih matičnih knjig in dokazno moč javnih listin
                  glede dejstev, ki so bila vpisana pred 9. majem 1946.</p>
               <p xml:id="elaborat-p-22">Državni matičarji so vodili matične knjige do leta 1952 po
                  območjih krajevnih ljudskih odborov, v obdobju 1952-1956 po območjih občinskih
                  ljudskih odborov, od leta 1956 do 1986 pa po naseljih. Leta 1958 so matičarji
                  pričeli prepisovati rojstne in mrliške knjige nekdanjih krajevnih ljudskih odborov
                  v matične knjige, uvedene za posamezna naselja. Te knjige iz povojnega obdobja,
                  kot pomoč matičarjem in uporabnikom zaradi številnih upravno teritorialnih
                  sprememb in sprememb načina vodenja matičnih knjig, vsebujejo vodnik po matičnih
                  knjigah oziroma mapo matičnega urada, tj. zgodovino upravno teritorialnih ureditev
                  in razdelitev, saj so se posamezna naselja ukinjala ali pridruževala drugim
                  naseljem, bila so razdružena v eno ali več naselij, se preimenovala itd. Ta
                  dejstva so raziskovalni skupini vsekakor oteževala oziroma komplicirala iskanje
                  podatkov o smrtnih žrtvah druge svetovne vojne in neposredno po njej. Od leta 1986
                  matične knjige umrlih vodijo po matičnih območjih matičnih uradov.</p>
               <p xml:id="elaborat-p-23">V zadevni raziskavi so bile torej upoštevane mrliške
                  matične knjige iz vojnega obdobja in povojnega obdobja vse do najbližje
                  preteklosti (pri slednjih odvisno od tega, kdaj je delo na posameznih upravnih
                  enotah potekalo). Vojno obdobje in neposredno povojno obdobje zajema vpise dejstev
                  smrti, ki so nastopile med vojno oziroma neposredno po njej. V izrednih
                  okoliščinah, kot je to vojna sama po sebi, pa so ljudje tudi izginjali oziroma so
                  bili pogrešani. K povojnim matičnim knjigam umrlih spadajo tudi spisi (t. i.
                  mrliški arhiv), ki so za raziskovanje tematike o žrtvah vojne in revolucije zelo
                  pomembni. Sam vpis smrti pogrešanca, ki je bil razglašen za mrtvega, običajno ne
                  vsebuje vseh podatkov. V matični knjigi velikokrat ni podatka o vzroku smrti, ki
                  pa je za raziskavo o žrtvah vojne bistvenega pomena. Spis pa vsebuje sodni sklep
                  oziroma pravnomočno sodno odločbo, v kateri so navedene domnevne okoliščine smrti
                  pogrešane osebe, iz katerih je pogosto (ne pa vedno) mogoče razbrati domnevni
                  datum in kraj smrti, povzročitelja smrti in vojni status. Vloge za uvedbo postopka
                  za razglasitev pogrešanih oseb za mrtve so predlagatelji - svojci pogrešanih v
                  obdobju po končani vojni vlagali na pristojna sodišča na podlagi zakona o
                  razglasitvi pogrešancev za mrtve in o dokazovanju smrti verjetno iz več razlogov.
                  Če je v predlogu bil izražen pravni interes, je šlo v večini primerov za ureditev
                  premoženjskih zadev ali ponovnih porok zaradi vojne ovdovelih oseb. Največkrat pa
                  pravni interes ni bil izražen, zato je mogoče sklepati, da je bil postopek sprožen
                  iz povsem moralno-etičnih vzpodbud. Postopki za razglasitev pogrešanih za mrtve so
                  potekali vsa povojna desetletja, čeprav z različno dinamiko, izrazito pa je
                  njihovo število naraslo po dopolnitvi zakona o matičnih knjigah iz leta 1995, s
                  čimer je bil omogočen poseben naknadni vpis v matične knjige umrlih in izdaja
                  mrliškega lista za osebe, ki so izgubile življenje neposredno po koncu druge
                  svetovne vojne, in tudi za tiste primere smrti oseb, ki so izgubile življenje med
                  vojno in niso bile takrat vpisane v matično knjigo umrlih.</p>
               <p xml:id="elaborat-p-24">Dopolnitev zakona sodi v čas po osamosvojitvi Slovenije in
                  njeni demokratizaciji, ko je o travmatičnih vprašanjih iz vojnega in povojnega
                  obdobja stekla široka javna razprava. Pojavljale so se zahteve po reviziji
                  prikazovanja tega obdobja; v nasprotju z dotedanjo prevladujočo črno-belo sliko o
                  partizanstvu in kolaboraciji se je ob upoštevanju kompleksnosti zgodovinskega
                  dogajanja pričel proces vzpostavljanja bolj uravnoteženega odnosa do tega dela
                  zgodovine. V ospredje je stopalo vprašanje narodne pomiritve ali sprave, katero se
                  je pojmovalo kot pravico in možnost izražanja oziroma izkazovanja spoštovanja
                  mrtvim.</p>
               <p xml:id="elaborat-p-25">Kot nepogrešljiv vir pri raziskavi tematike smrtnih žrtev
                  druge svetovne vojne so se izkazale tudi rojstne matične knjige, kajti te so
                  večkrat navajale dejstvo smrti, čeprav oseba ni bila redno vpisana v mrliško
                  matično knjigo. Izjemnega pomena v zadevni raziskavi je bilo tudi dejstvo, da so
                  uradni zaznamki v rojstni matični knjigi raziskovalni skupini omogočili
                  preverjanje, če je oseba, zavedena v seznamu žrtev vojne, ki ga je raziskovalna
                  skupina predhodno oblikovala, vojno morebiti preživela, kar se je v več primerih
                  potrdilo. Na osnovi rojstnih matičnih knjig pa je bilo mogoče pridobiti predvsem
                  številne osebne podatke, kar je prispevalo k bolj zanesljivi identifikaciji
                  žrtve.</p>
               <p xml:id="elaborat-p-26">Raziskava matičnih knjig je pokazala, da precejšnjega
                  števila žrtev ne bo mogoče preveriti na podlagi tega vira. Glede na podatke o
                  žrtvah iz omenjenega inštitutskega seznama je bilo npr. na Primorskem v mrliško
                  knjigo vpisanih 65 % ali nekaj manj kot 9.100 vojnih žrtev (od 14.015
                  ugotovljenih), kar je nekaj nad slovenskim povprečjem. Za celoten slovenski
                  prostor namreč znaša povprečna stopnja preverjenosti 60 %. Najnižja stopnje
                  preverjenosti glede na posamezne pokrajine je bila zaradi že naznačenih specifik
                  dosežena v Prekmurju, kjer znaša le 35 % (preverjenih 627 oseb od skupnega števila
                  smrtnih žrtev, ki znaša v Prekmurju 1.812).</p>
               <p xml:id="elaborat-p-27">Raziskava matičnih knjig pa je vendarle izkazala tudi
                  pozitivne posledice »časovne distance«. V prvi vrsti je pogojena z osamosvojitvijo
                  Slovenije in demokratizacijo političnega življenja ter vrsto odškodninskih zakonov
                  žrtvam vojnega in povojnega nasilja, ki jih je Slovenija izvajala od devetdesetih
                  let prejšnjega stoletja dalje. Svojci so morali namreč v postopkih dokazovanja
                  smrti svoje pobite in umrle prednike razglašati za mrtve, posledično pa so bili
                  le-ti vpisani v mrliške matične knjige. Tako smo pridobili množico podatkov za
                  žrtve, ki jih dotlej ni bilo moč najti v arhivskih gradivih. Res pa je, da večina
                  sklepov o razglasitvi za mrtve temelji na ustnih virih, zato je bila potrebna pri
                  uporabi teh podatkov dodatna kritična presoja.</p>
               <p xml:id="elaborat-p-28">Število 97.700 smrtnih žrtev je predstavljalo na območju
                  današnje Republike Slovenije kar 6,5 % odstotno izgubo prebivalstva, kar umešča
                  Slovenijo med visoko prizadeta območja na evropskem zemljevidu. To je po množičnem
                  izseljevanju Slovencev konec 19. in v začetku 20. stoletja ter po človeških
                  izgubah med 1. svetovno vojno predstavljalo v nekaj desetletjih že tretjo hudo
                  demografsko izgubo na Slovenskem.</p>
               <p xml:id="elaborat-p-29">Razčlemba podatkov o smrtnih žrtvah na vseslovenski ravni
                  govori, da je vojna sicer prizadela prebivalstvo ne glede na starost in spol, toda
                  še vedno je najbolj prizadela moško uniformirano prebivalstvo, tj. osebe, ki so
                  bile vojaško dejavne. Smrtne žrtve med moškimi predstavljajo skoraj 90 % vseh
                  žrtev. Največ jih je padlo v partizanskih vojaških enotah (NOV in POS/POJ, NZ,
                  VDV, JA) in sicer 27.902, med pripadniki protipartizanskih enot (legije, četniki,
                  vaški stražarji, domobranci vseh treh formacij) jih je izgubilo življenje vsaj
                  15.342, med mobiliziranci v nemško vojsko je bilo 10.118 smrtnih žrtev, v
                  italijansko vojsko najmanj 1.315, v madžarsko vsaj 293. Obsežno skupino žrtev
                  predstavlja civilno prebivalstvo, med katerim je bilo ugotovljeno 23.408 žrtev. Za
                  11.991 žrtev njihove udeležbe v vojni ni bilo mogoče natančneje ugotoviti, zato je
                  nujno poudariti, da predstavljajo zgoraj navedene in v nadaljevanju navedene
                  številke najnižjo ugotovljeno vrednost, dejansko število pa je višje.</p>
               <p xml:id="elaborat-p-30">Najbolj je bila prizadeta generacija rojena v letih med
                  1919 in 1926. V tej starostni skupini je umrlo 30.403 oseb z ugotovljenim letom
                  rojstva v navedem časovnem razdobju, kar predstavlja skoraj tretjino vseh žrtev.
                  Mladoletnih oseb, tj. oseb pred dopolnjenim 18. letom starosti, je bilo med
                  smrtnimi žrtvami okoli 5.500 - od tega v kategoriji »otrok« pred izpolnjenim 7.
                  letom starosti vsaj 1.264. Najstarejša v raziskavi ugotovljena oseba, ki je
                  izgubila življenje zaradi vojne, je bila rojena leta 1848 (Judinja Beti Schontag
                  iz Murske Sobote, ki je bila umorjena v taborišču Auschwitz-Birkenau 22. maja
                  1944). Po socialni pripadnosti je večina žrtev pripadala kmečkemu stanu, sledita
                  pa ji delavski in obrtniški sloj skupaj s pomožno delovno silo. Z ozirom na
                  nacionalno homogenost slovenskega ozemlja je ogromna večina žrtev po nacionalni
                  pripadnosti Slovencev, med ostalimi so vidneje zastopani pripadniki nemške in
                  italijanske manjšine, Judje ter Romi.</p>
               <p xml:id="elaborat-p-31">Glede števila žrtev je bila najbolj prizadeta Ljubljanska
                  pokrajina (Dolenjska, Notranjska, Ljubljana), ki je utrpela skoraj 32.000 žrtev,
                  kar predstavlja 9,5 % izgubo prebivalstva; približno ena tretjina teh žrtev je
                  izgubila življenje v povojnih pobojih. V strukturi žrtev odstopa Ljubljanska
                  pokrajina v primerjavi z ostalimi pokrajinami po tem, da predstavljajo največjo
                  skupino žrtve iz protipartizanskega oziroma protikomunističnega tabora (čez
                  12.500), kar govori o ostrini notranjega slovenskega spopada v tej pokrajini.
                  Izključno partizanske enote so izgubile čez 7.800 moštva, med aktivisti
                  Osvobodilne fronte je žrtev okoli 1.600, visoko je število žrtev med civilisti, ki
                  so skupaj s sodelavci partizanskega gibanja utrpeli blizu 7.000 žrtev.</p>
               <p xml:id="elaborat-p-32">Primorska je utrpela okoli 14.015 smrtnih žrtev, kar
                  predstavlja 5,5 % delež tamkajšnjega prebivalstva, to pa je nekoliko pod
                  slovenskim povprečjem. Med temi žrtvami je bilo več kot 6.600 pripadnikov
                  partizanskih enot in več kot 4.100 civilnega prebivalstva.</p>
               <p xml:id="elaborat-p-33">Za okupacijsko območje Spodnja Štajerska oziroma za
                  slovensko Štajersko z delom Dolenjske je raziskava ugotovila 29.852 smrtnih žrtev.
                  To število predstavlja 5 % populacijsko izgubo. Tamkajšnja žrtvoslovna slika je
                  zopet specifična, saj predstavljajo največjo skupino žrtve iz vrst civilnega
                  prebivalstva skupaj s sodelavci partizanskega gibanja, in sicer okoli 8.600, med
                  mobiliziranci v nemško vojsko je žrtev blizu 7.900, v partizanskih enotah je bilo
                  žrtev več kot 6.600, v vermanšaftu pa npr. 427.</p>
               <p xml:id="elaborat-p-34">Na Gorenjskem je med drugo svetovno vojno in zaradi nje
                  izgubilo življenje 13.285 tamkajšnjih prebivalcev. To pa je predstavljalo kar 7 %
                  populacijsko izgubo. Največjo skupino žrtev predstavljajo pripadniki partizanskih
                  enot, več kot 4.900. Med civilnim prebivalstvom in sodelavci gibanja je bilo nekaj
                  manj kot 3.000 žrtev, pripadniki tamkajšnjega domobranstva pa so utrpeli kakih
                  1.960 žrtev.</p>
               <p xml:id="elaborat-p-35">Na Koroškem, tj. v Mežiški dolini z Dravogradom, je bilo
                  zopet največ žrtev med partizani in civilnim prebivalstvom. Tamkajšnjih 1.306
                  žrtev predstavlja 6,9 % izgubo prebivalstva.</p>
               <p xml:id="elaborat-p-36">Prekmurje je že zaradi obrobne lege in tudi s tem
                  povezanega šibkega odporniškega gibanja zaradi vojne izgubilo 1.812 prebivalcev
                  oziroma je utrpelo 1,9 % populacijsko izgubo. Med kategorijami smrtnih žrtev močno
                  izstopajo civilisti, ki predstavljajo slabo polovico vseh prekmurskih žrtev, po
                  večini pa gre za prekmurske Jude, umrle v holokavstu.</p>
               <p xml:id="elaborat-p-37">Ocenjuje se, da je v času vojne zaradi vojnih dogodkov
                  umrlo okoli 83.000 oseb; bolj precizno oceno je iz različnih vzrokov težko podati,
                  mdr. zaradi ne povsem popolne podatkovne baze in zaradi delno nepreglednega
                  dogajanja v maju 1945. Ostale žrtve, okoli 14.700, so v veliki večini izgubile
                  življenje zaradi povojnega notranjega obračuna (povojnih pobojev), ki je bil mdr.
                  v funkciji zavarovanja komunističnega prevzema oblasti. Vsaj 13.422 oseb,
                  rezidentov današnjega območja Republike Slovenije, je bilo takrat pobitih brez
                  uvedbe sodnega postopka, in samo slab odstotek oseb je bil usmrčen na podlagi
                  obsodb sodišč.</p>
               <p xml:id="elaborat-p-38">Iz navedenega jasno izhaja, kako se podatki o številu
                  smrtnih žrtev po posameznih pokrajinah precej razlikujejo tako glede relativne
                  številčne prizadetosti prebivalstva kot tudi glede strukture žrtev. Razlike je
                  mogoče natančneje pojasniti v kontekstu razčlembe konkretnega historičnega
                  dogajanja na posameznih območjih.</p>
               <p xml:id="elaborat-p-39">Med osnovna spoznanja oziroma rezultate raziskave nedvomno
                  sodi ugotovitev, da so v ničemer izzvani vojni največ žrtev povzročili okupatorji.
                  Daleč največ jih zakrivil nemški okupator, ki nosi neposredno odgovornost za
                  najmanj 30.142 žrtev ali 31,4 % vseh žrtev, pri čemer seveda niso upoštevane žrtve
                  med mobiliziranci v nemško vojsko, kjer pa nosi nemški okupator posredno
                  odgovornost za smrt tisočih mobilizirancev. Partizanski tabor med povzročitelji
                  zaseda drugo mesto, k čemur so mnogo prispevali povojni poboji. Glede na vojne
                  statuse daleč največji del žrtev pripada različnim oboroženim enotam, med njimi pa
                  največ pripadnikom partizanskih enot - več kot 28.000 (vključno s pripadniki
                  Narodne zaščite, varnostno obveščevalne službe, Vojske državne varnosti in
                  Jugoslovanske armade), kar predstavlja 29 % vseh žrtev.</p>
               <table rend="table-scroll" xml:id="elaborat-table-1">
                  <head xml:id="elaborat-p-40">Tabela 1: Struktura žrtev na današnjem območju
                     Republike Slovenije glede na vojne statuse žrtev</head>
                  <row role="label">
                     <cell>Vojni status</cell>
                     <cell>Število žrtev</cell>
                  </row>
                  <row>
                     <cell>NOV in POS</cell>
                     <cell>24.822</cell>
                  </row>
                  <row>
                     <cell>NOV in POJ</cell>
                     <cell>2.423</cell>
                  </row>
                  <row>
                     <cell>Aktivist OF</cell>
                     <cell>3.319</cell>
                  </row>
                  <row>
                     <cell>Sodelavec partizanskega gibanja</cell>
                     <cell>1.811</cell>
                  </row>
                  <row>
                     <cell>Vojska državne varnosti</cell>
                     <cell>386</cell>
                  </row>
                  <row>
                     <cell>Narodna zaščita</cell>
                     <cell>211</cell>
                  </row>
                  <row>
                     <cell>Varnostno obveščevalna služba</cell>
                     <cell>157</cell>
                  </row>
                  <row>
                     <cell>Jugoslovanska armada</cell>
                     <cell>57</cell>
                  </row>
                  <row>
                     <cell>Partizanski dezerter</cell>
                     <cell>200</cell>
                  </row>
                  <row>
                     <cell>Nemška vojska</cell>
                     <cell>10.118</cell>
                  </row>
                  <row>
                     <cell>Nemška vojska - dezerter</cell>
                     <cell>68</cell>
                  </row>
                  <row>
                     <cell>SS</cell>
                     <cell>162</cell>
                  </row>
                  <row>
                     <cell>Italijanska vojska</cell>
                     <cell>1.315</cell>
                  </row>
                  <row>
                     <cell>Madžarska vojska</cell>
                     <cell>293</cell>
                  </row>
                  <row>
                     <cell>Wehrmannschaft</cell>
                     <cell>424</cell>
                  </row>
                  <row>
                     <cell>Slovenska legija, Legija smrti</cell>
                     <cell>39</cell>
                  </row>
                  <row>
                     <cell>Štajerski bataljon</cell>
                     <cell>18</cell>
                  </row>
                  <row>
                     <cell>Slovenski četnik</cell>
                     <cell>438</cell>
                  </row>
                  <row>
                     <cell>Vaški stražar (MVAC)</cell>
                     <cell>784</cell>
                  </row>
                  <row>
                     <cell>Domobranec</cell>
                     <cell>11.812</cell>
                  </row>
                  <row>
                     <cell>Gorenjska samozaščita</cell>
                     <cell>1.876</cell>
                  </row>
                  <row>
                     <cell>SNVZ</cell>
                     <cell>309</cell>
                  </row>
                  <row>
                     <cell>Civilisti</cell>
                     <cell>23.412</cell>
                  </row>
                  <row>
                     <cell>Neugotovljen status</cell>
                     <cell>11.952</cell>
                  </row>
                  <row>
                     <cell>Ostalo</cell>
                     <cell>1.338</cell>
                  </row>
                  <row>
                     <cell>
                        <seg rend="bold">Skupno</seg>
                     </cell>
                     <cell>
                        <seg rend="bold">97.744</seg>
                     </cell>
                  </row>
               </table>
               <table rend="table-scroll" xml:id="elaborat-table-2">
                  <head>Tabela 2: Struktura žrtev na današnjem območju Republike Slovenije glede na
                     povzročitelje smrti</head>
                  <row role="label">
                     <cell>Povzročitelj</cell>
                     <cell>Število žrtev</cell>
                  </row>
                  <row>
                     <cell>Nemške okupacijske enote samostojno</cell>
                     <cell>29.855</cell>
                  </row>
                  <row>
                     <cell>Nemške okupacijske enote s četniki, hrvaškimi domobrani, ustaši, ital.
                        kolaboracionističnimi enotami, raztrganci, vlasovci</cell>
                     <cell>772</cell>
                  </row>
                  <row>
                     <cell>Gestapo</cell>
                     <cell>290</cell>
                  </row>
                  <row>
                     <cell>SS samostojno in v sodelovanju z drugimi</cell>
                     <cell>137</cell>
                  </row>
                  <row>
                     <cell>NOV in POS</cell>
                     <cell>8.360</cell>
                  </row>
                  <row>
                     <cell>NOV in POJ</cell>
                     <cell>113</cell>
                  </row>
                  <row>
                     <cell>VOS</cell>
                     <cell>519</cell>
                  </row>
                  <row>
                     <cell>Jugoslovanska armada</cell>
                     <cell>12.651</cell>
                  </row>
                  <row>
                     <cell>Ozna</cell>
                     <cell>2.492</cell>
                  </row>
                  <row>
                     <cell>Italijanske okupator in italijanske vojaško policijske enote</cell>
                     <cell>6.073</cell>
                  </row>
                  <row>
                     <cell>Rdeča armada</cell>
                     <cell>5141</cell>
                  </row>
                  <row>
                     <cell>Madžarski okupator</cell>
                     <cell>199</cell>
                  </row>
                  <row>
                     <cell>Vaške straže</cell>
                     <cell>436</cell>
                  </row>
                  <row>
                     <cell>Vaške straže v sodelovanju z it. okupacijskimi enotami</cell>
                     <cell>129</cell>
                  </row>
                  <row>
                     <cell>Legija smrti</cell>
                     <cell>37</cell>
                  </row>
                  <row>
                     <cell>Štajerski bataljon</cell>
                     <cell>40</cell>
                  </row>
                  <row>
                     <cell>Enote NDH</cell>
                     <cell>811</cell>
                  </row>
                  <row>
                     <cell>Domobranci</cell>
                     <cell>3.174</cell>
                  </row>
                  <row>
                     <cell>Domobranci v sodelovanju z nemškimi okupacijskimi silami</cell>
                     <cell>1.007</cell>
                  </row>
                  <row>
                     <cell>Gorenjska samozaščita</cell>
                     <cell>299</cell>
                  </row>
                  <row>
                     <cell>Gorenjska samozaščita v sodelovanju z nemškimi okupacijskimi
                        enotami</cell>
                     <cell>187</cell>
                  </row>
                  <row>
                     <cell>SNVZ</cell>
                     <cell>142</cell>
                  </row>
                  <row>
                     <cell>SNVZ v sodelovanju z drugimi okupacijskimi enotami</cell>
                     <cell>312</cell>
                  </row>
                  <row>
                     <cell>Zavezniške vojaške enote</cell>
                     <cell>1.892</cell>
                  </row>
                  <row>
                     <cell>Sam</cell>
                     <cell>966</cell>
                  </row>
                  <row>
                     <cell>Ostalo</cell>
                     <cell>1.184</cell>
                  </row>
                  <row>
                     <cell>Neugotovljeno</cell>
                     <cell>20.526</cell>
                  </row>
                  <row role="label">
                     <cell>Skupaj</cell>
                     <cell>97.744</cell>
                  </row>
               </table>
               <p xml:id="elaborat-p-41">Pomembno je poudariti še eno izmed temeljnih značilnosti
                  vojnega dogajanja, ki zadeva raziskavo problematike smrtnih žrtev, in sicer
                  dejstvo, da je vojna iz leta v leto terjala več smrtnih žrtev, kakor je razvidno
                  iz spodnje tabele. Trend naraščanja števila smrtnih žrtev velja tudi za leto 1945,
                  čeprav je vojna v tem letu trajala le do sredine maja 1945.</p>
               <table rend="table-scroll" xml:id="elaborat-table-3">
                  <head>Tabela 3: Smrtne žrtve glede na leto smrti:</head>
                  <row role="label">
                     <cell>Leto smrti</cell>
                     <cell>Število žrtev</cell>
                  </row>
                  <row>
                     <cell>1940</cell>
                     <cell>31</cell>
                  </row>
                  <row>
                     <cell>1941</cell>
                     <cell>2.608</cell>
                  </row>
                  <row>
                     <cell>1942</cell>
                     <cell>11.127</cell>
                  </row>
                  <row>
                     <cell>1943</cell>
                     <cell>16.786</cell>
                  </row>
                  <row>
                     <cell>1944</cell>
                     <cell>27.412</cell>
                  </row>
                  <row>
                     <cell>1945</cell>
                     <cell>34.353</cell>
                  </row>
                  <row>
                     <cell>1946</cell>
                     <cell>656</cell>
                  </row>
                  <row>
                     <cell>Neugotovljeno leto</cell>
                     <cell>4.771</cell>
                  </row>
                  <row role="label">
                     <cell>Skupno</cell>
                     <cell>97.744</cell>
                  </row>
               </table>
            </div>
            <div type="subchapter" xml:id="study.2">
               <head xml:id="elaborat-head-4">Ljubljanska pokrajina</head>
               <div type="subchapter" xml:id="study.2.1">
                  <head xml:id="elaborat-head-5">Žrtve v partizansko revolucionarnem taboru in med
                     civilisti</head>
                  <p xml:id="elaborat-p-42">Razkosanje Slovenije med različne okupatorje je
                     ustvarilo opazne pokrajinske specifike, ki so nato v marsičem pomembno
                     zarisovale žrtvoslovno sliko na posameznih območjih. V tem pogledu se je
                     Ljubljanska pokrajina z več kot 336.000 prebivalci vzpostavila kot območje z
                     izjemno dinamičnim in nasilnim dogajanjem, ki je imelo za posledico tudi
                     najhujšo prizadetost pokrajine s stališča izgubljenih človeških življenj.
                     Skladno s Hitlerjevimi smernicami je prišel pod Italijo južni del osrednje
                     Slovenije, to je večina Dolenjske, Notranjske ter Ljubljana. Ko je Hitler
                     začrtal južno mejo nemškega rajha v Sloveniji, ki je postala severna meja
                     Ljubljanske pokrajine, se ni oziral na dotedanje pokrajinske, okrajne in
                     občinske meje in je upošteval le strateški interes nemškega rajha.</p>
                  <p xml:id="elaborat-p-43">Italijanski okupator je pohitel s priključitvijo
                     Ljubljanske pokrajine h Kraljevini Italiji. To je storil že 3. maja 1941, ko
                     niti še ni bila sklenjena med Italijo in Nemčijo državna pogodba o razmejitvi,
                     kar se je zgodilo šele julija 1941. Kraljevi ukaz o priključitvi je pokrajini
                     glede na strnjeno slovensko prebivalstvo obljubljal »avtonomen ustroj,
                     upoštevajoč etnične značilnosti prebivalstva, zemljepisno lego ozemlja in
                     posebne krajevne potrebe«. Kot priča dnevnik italijanskega zunanjega ministra
                     grofa Galeazza Ciana, so ta ukaz sestavljali s propagandno-prestižnim namenom,
                     to je z namenom poudariti strpnejši odnos italijanskega okupatorja do
                     slovenskega naroda, kakor pa ga je imel do Slovencev nemški okupator. Tako v
                     Ljubljanski pokrajini italijanske okupacijske oblasti sprva niso nastopale
                     nasilno, čeprav so v določenih segmentih tudi one kršile določila vojnega
                     prava, pri čemer je v začetku maja 1941 najbolj odmevala omenjena priključitev
                     Ljubljanske pokrajine k Italiji. Vendar pa taki ukrepi sprva niso bistveno
                     poslabšali življenjskih pogojev prebivalstva; omeniti gre na primer dejstvo, da
                     za te »nove italijanske državljane« ni veljala vojaška obveznost. Ljubljanska
                     pokrajina je postala celo zatočišče za okoli 17.000 beguncev z nemškega
                     okupacijskega območja, ki so sem pribežali bodisi neposredno prek meje ali pa
                     že iz izgnanstva na Hrvaškem oziroma v Srbiji. Takšno stanje v pokrajini je
                     tudi omogočilo razmeroma hitro in skoraj nemoteno snovanje odporniškega
                     gibanja, tako tistega pod vodstvom Komunistične partije Slovenije (KPS) kot
                     tudi ilegalnih legij znotraj t. i. meščanskega tabora. Toda naznačeno stališče
                     italijanskih okupacijskih oblasti se je hitro spremenilo po nastopu
                     partizanskih enot.</p>
                  <p xml:id="elaborat-p-44">Edina slovenska politična stranka, ki je po okupaciji
                     ohranila svojo organizacijsko mrežo (tesno integrirano celo v jugoslovanski
                     okvir) in ki je tudi zaradi revolucionarnih vzpodbud bila pripravljena na odpor
                     okupatorju, je bila komunistična partija. Napad na Jugoslavijo je komuniste
                     sicer zatekel v stanju precejšnje družbene obrobnosti, ki je bila mdr.
                     posledica njihove politične izobčenosti, le-ta pa jih je v obdobju prve
                     Jugoslavije silila v ilegalno delovanje in omejevala možnosti njihovega širšega
                     političnega prodora. Ob nastopu vojne je KPS štela približno 1.200 članov. Toda
                     usmeritve in odločitve, ki so jih komunisti sprejemali po okupaciji, pri čemer
                     je bilo seveda najodločilnejše organiziranje oboroženega odpora, so hitro
                     okrepile pomen komunistične stranke. Njen pomen se je v času okupacije iz
                     družbenega obrobja postopoma pomaknil v samo središče.</p>
                  <p xml:id="elaborat-p-45">Oborožen odpor, na katerega so se okupacijske oblasti
                     vsepovsod silovito odzvale, se je začel na pobudo Komunistične partije
                     Slovenije. Iz njenih povezav s krščanskimi socialisti, levimi liberalci in
                     kulturniki je 26. aprila 1941 v Ljubljani tudi izšla Protiimperialistična
                     fronta, kasnejša Osvobodilna fronta slovenskega naroda (OF), kot njihov skupen
                     politični organ. Znotraj Osvobodilne fronte pa je predvsem vrh komunistov
                     zagovarjal takojšen oborožen upor, kar je bilo v skladu z odločitvami
                     osrednjega jugoslovanskega vodstva komunistične partije. Za oborožen odpor se
                     je Osvobodilna fronta s komunistično partijo na čelu dokončno odločila po
                     nemškem napadu na Sovjetsko zvezo (SZ) 22. junija 1941, to pa tako zaradi
                     pozivov Kominterne k solidarnosti komunističnih partij z napadeno SZ, kot iz
                     prepričanja, da bo Rdeča armada končala to vojno s hitro zmago nad nemško
                     oboroženo silo. Prehiteti je hotelo zanjo tudi neugodno perspektivo, da bi
                     druge politične skupine za širjenje svojega vpliva izrabile začetno spontano
                     protiokupatorsko razpoloženje prebivalstva. Osvobodilna fronta, znotraj katere
                     so komunisti takoj zavzeli vodilno vlogo, je poleti 1941 začela formirati svojo
                     vojsko, z imenom partizanska. Kot del jugoslovanskih (Titovih) partizanskih
                     enot so jo poleti 1944 zavezniki priznali za edino vojsko, ki se na tem
                     področju bojuje proti silam Osi. Komunisti so jeseni 1941 postavili Osvobodilno
                     fronto tudi za edinega predstavnika Slovencev, napovedali boj vsem nasprotnikom
                     Osvobodilne fronte, januarja 1942 pa dokončno postavili partizansko vojsko za
                     edino oboroženo silo upora proti okupatorjem. Obenem so komunisti tudi že
                     nakazali težnje po izvedbi socialne revolucije. Začetni elementi koalicijske
                     sestave Osvobodilne fronte, ki pa so bili formalno ukinjeni z Dolomitsko izjavo
                     marca 1943, in dejstvo, da je to gibanje izkoristilo začetno spontano
                     protiokupatorsko razpoloženje ljudi, je pripomoglo, da se je gibanje iz
                     Ljubljanske pokrajine razširilo tudi v druge dele Slovenije. Do konca vojne je
                     partizansko gibanje postalo najpomembnejši politični dejavnik, katerega je (po
                     ocenah) daljši ali krajši čas podpirala kar tretjina Slovencev, aktivno pa naj
                     bi z Osvobodilno fronto sodelovalo do 100.000 oseb.</p>
                  <p xml:id="elaborat-p-46">Konkretno delovanje komunistične partije je kmalu
                     izkazalo njeno namero ne le po vodenju odporniške dejavnosti ampak je postajala
                     očitna tudi njena usmeritev k čim širšemu obvladovanju odpora. To je prihajalo
                     mdr. do izraza pri partijskem zasedanju pomembnih mest v vojski, v Osvobodilni
                     fronti in njenih množičnih organizacijah, v propagandi in varnostno
                     obveščevalni (Varnostno obveščevalna služba OF - VOS OF); slednjo je ustanovil
                     centralni komite KPS brez vednosti vodstva Osvobodilne fronte že avgusta 1941
                     in je odtlej nastopala proti dejanskim in domnevnim nasprotnikom partizanskega
                     gibanja. VOS OF, ki je svoje delo izven meja Ljubljanske pokrajine razmahnila v
                     glavnem šele po kapitulaciji Italije, ponekod vse do njene ukinitve februarja
                     1944 ni zaživela (Štajerska, Koroška). Kjer pa dotlej ni imela svojih oddelkov,
                     je partijsko vodstvo zgoraj omenjeno vlogo podelilo tudi partizanskim enotam in
                     oddelkom Narodne zaščite (NZ), nekakšne policije partizanskega gibanja, ki je
                     bila podrejena poveljstvu slovenskih partizanskih enot in jo je izvršni odbor
                     OF ustanovil oktobra 1941. Zgoraj naznačena dejstva nakazujejo, da partija z
                     nastopom vojne ni želela ničesar prepustiti naključju, medtem ko so tudi z
                     ustanovitvijo VOS in njeno kadrovsko sestavo - vedno bolj je bilo namreč
                     zaželeno članstvo v partiji - ter podrejenostjo partiji, komunisti že jasno
                     nakazali težnjo vsaj po prevzemu vodilne vloge v odporu, če jim že Kominterna
                     tedaj ni dovolila javno izkazovati težnje po izvedbi socialne revolucije.</p>
                  <p xml:id="elaborat-p-47">Sam napad na Jugoslavijo je komunistom nedvomno odprl
                     možnost za njihovo večjo uveljavitev, za kar so si tudi sami intenzivno
                     prizadevali. Tako so se neposredno po napadu na Jugoslavijo pridružili akciji
                     organiziranja prostovoljcev za obrambo domovine in si prizadevali, čeprav
                     neuspešno, vključiti se v Narodni svet. Razmere po kapitulaciji Jugoslavije so
                     bile za KPJ zgodovinska priložnost za zamenjavo nosilcev oblasti. Čeprav je
                     bila ta stranka ob napadu na Jugoslavijo pripravljena braniti državo skupaj z
                     dotedanjimi predstavniki oblasti in politike, pa jim je po hitrem vojaškem
                     zlomu in kapitulaciji Kraljevine Jugoslavije odrekla pravico do zastopanja
                     interesov jugoslovanskih narodov ter se začela pripravljati na upor v lastni
                     režiji. V skupen boj je vabila pripadnike vseh strank, ki so se bili pod
                     vodstvom partije pripravljeni bojevati proti okupatorju. Vsakršno sodelovanje
                     nosilcev predvojne oblasti z okupacijskimi oblastmi je ocenjevala za narodno
                     izdajo. Tako se je v Sloveniji, predvsem v Ljubljanski pokrajini, ki je v mnogo
                     čem določala nadaljnja politična razmerja znotraj slovenskega naroda kot
                     celote, že od poletja 1941 začelo pojavljati vse večje nasprotje med dvema
                     domačima taboroma, med, pogojno rečeno, partizanskim revolucionarnim ter, spet
                     pogojno, meščanskim protirevolucionarnim taborom. Nasprotje je imelo sprva
                     obliko propagandne vojne, pri čemer je prednjačila revolucionarna stran z
                     obtožbami o kolaboraciji, o izdajalski protinarodni gospodi in o »beli gardi«,
                     kar ob drugih elementih kaže na stopnjujoče se ideološko razredno nasprotje.
                     Druga stran, ki je sicer že spomladi 1941 ustanovila ilegalne odporniške
                     legije, je sprva odgovarjala bolj umirjeno, toda besednjak obojih je postajal
                     vse bolj napadalen in nasilen, pri čemer je partizanska stran posegla že tudi
                     po najbolj skrajnih sredstvih. Tako so pripadniki Varnostno obveščevalne službe
                     v Ljubljani in njeni okolici ter partizani drugod po Sloveniji v letu 1941
                     usmrtili vsaj 116 oseb, pri čemer so večino od teh so usmrtile partizanske
                     enote (98).</p>
                  <p xml:id="elaborat-p-48">Revolucionarni cilj je bil za komuniste glavna spodbuda,
                     da so se odločili za zgoden in radikalen odpor proti okupatorju, saj so v
                     narodnoosvobodilnem boju prepoznali priložnost za uresničitev lastnih ciljev.
                     Ob pomanjkanju uporniške pobude s strani meščanskih strank in ob hkratnem
                     množičnem protiokupatorskem razpoloženju Slovencev so komunisti tako postali
                     odločilen politični usmerjevalec in dejavnik. Pri tem sta bili pomembni njihova
                     pobudniška vloga in velika dejavnost pri organiziranju mreže odporniških
                     organizacij na terenu, predvsem pa pri organiziranju prvih partizanskih enot. V
                     teh enotah je bilo leta 1941 povprečno 40% komunistov, hkrati pa so si
                     zagotovili večino poveljniških mest. Za vse prve partizanske enote velja, da so
                     bile slabo oborožene in neizkušene.</p>
                  <p xml:id="elaborat-p-49">V Ljubljanski pokrajini so partizanske čete najprej
                     nastale predvsem v širši okolici Ljubljane (Molniška, Ribniška, Mokrška in
                     Stiška), vendar so bile vse maloštevilne. V letu 1941 je italijanski okupator
                     povzročil smrt 53 pripadnikom partizanskih enot, ki so imeli bivališče v
                     Ljubljanski pokrajini. Od tega jih je največ padlo v boju, in sicer 38. Šest pa
                     jih je bilo usmrčenih s sodbo vojaškega sodišča, ostali so umrli zaradi
                     posledic boja in podobno.</p>
                  <p xml:id="elaborat-p-50">V italijanski zasedbeni coni je bil položaj precej
                     drugačen kot v drugih delih Slovenije. Čeprav so bile v tej coni razporejene
                     velike vojaške sile XI. armadnega korpusa, je bila v njej organizacija
                     Osvobodilne fronte zelo razširjena, okupator pa zaradi protiitalijanskega
                     razpoloženja med prebivalstvom zaenkrat še ni imel opore. Ta številčnost enot
                     italijanskega okupatorja v primerjavi z nemškimi enotami, blažja okupacijska
                     politika, ki je obljubljala navidezno avtonomijo in dovoljevala dvojezičnost in
                     slovenske šole, na nekaterih območjih pa tudi šibkost partijskih organizacij ob
                     njihovem hkratnem nagnjenju k t. i. oportunizmu, so bile vzrok določenih težav
                     v začetnem obdobju razvoja vstaje, zlasti pri nastajanju prvih partizanskih čet
                     v Ljubljanski pokrajini, saj se je tu oborožen odpor širil z večjo težavo kot
                     na nemškem okupacijskem območju. V zimskih mesecih je italijanski okupator
                     uspel zadati kar nekaj težkih udarcev partizanskim enotam; od decembra 1941 do
                     vključno februarja 1942 je povzročil smrt 35 pripadnikov partizanskih enot, ki
                     so imeli bivališče v Ljubljanski pokrajini.</p>
                  <p xml:id="elaborat-p-51">Konec marca 1942 je vodstvo odporniškega gibanja pod
                     vplivom zahtev Vrhovnega štaba izvedlo reorganizacijo partizanskih enot in
                     postavilo cilje, ki naj bi jih oborožene partizanske enote dosegle spomladi
                     1942. Prvi in hkrati najpomembnejši cilj je bil oblikovanje partizanskega
                     »osvobojenega ozemlja«, to je območja, ki bi ga vojaško obvladovale partizanske
                     enote in na njem oblikovale »ljudsko oblast«. Drugi cilj pa je bila razširitev
                     oboroženega odpora na celotno etnično območje. Marca 1942 je bila večina vseh
                     partizanskih borcev, približno 420, zbrana v Ljubljanski pokrajini. Od marca do
                     začetka maja 1942 se je v Ljubljanski pokrajini število partizanov početverilo
                     in so postopoma obvladali večji del pokrajine. Okupator je v tem obdobju (od
                     marca 1942 do vključno maja 1942) povzročil smrt 102 pripadnikov partizanskih
                     enot, ki so imeli stalno bivališče v Ljubljanski pokrajini.</p>
                  <p xml:id="elaborat-p-52">Potem ko so partizanske enote obvladale obsežna območja
                     Ljubljanske pokrajine in je bilo njihovo delovanje usmerjeno predvsem v obrambo
                     nadzorovanega ozemlja na njegovih robovih, se je posledično zmanjšalo njihovo
                     bojno delovanje. Zlasti na Dolenjskem pa je bilo julija in avgusta 1942
                     pomemben del dejavnosti partizanskih enot usmerjen proti t. i. Štajerskemu
                     bataljonu in prvim vaškim stražam (MVAC). Po zbranih podatkih so pripadniki
                     vaških straž julija 1942 povzročili smrt 6 pripadnikov partizanskih enot,
                     avgusta istega leta pa 8. V celotnem letu 1942 so pripadniki vaških straž
                     povzročili smrt 90 pripadnikov partizanskih enot (NOV in POS), skupaj z
                     italijanskim okupatorjem pa še nadaljnjih 31.</p>
                  <p xml:id="elaborat-p-53">Partizanske enote so nadzorovana oziroma »osvobojena«
                     območja upravljale kot vojaška oblast, sprva same, nato pa skupaj s civilnimi
                     organi. V obdobju te prevlade na terenu so partizanske enote prijele večje
                     število resničnih in domnevnih nasprotnikov odporniškega gibanja ter jih po
                     hitrem kazenskem postopku ali samovoljno usmrtile. Usodni prelom in začetek
                     nepretrganih krvavih medsebojnih obračunov predstavlja dogajanje spomladi in
                     poleti 1942 na po partizanih kontroliranem ozemlju na Dolenjskem in
                     Notranjskem. Pripadniki partizanskih enot so v obdobju od marca 1942 do
                     vključno avgusta 1942 povzročili smrt 853 oseb iz Ljubljanske pokrajine, med
                     njimi največ civilistov (717). Ti postopki so marsikje skrajno zaostrili odnose
                     med civilnim prebivalstvom in partizanskimi enotami. Prav družinski člani tedaj
                     pobitih oseb so v veliki meri predstavljali jedro bodočega odprtega
                     protirevolucionarnega nastopa, ki je posledično hkrati neizogibno predstavljal
                     tudi nastop proti odpornikom okupatorju. Vodstvo partizanskega gibanja je
                     takšno večkrat samovoljno ravnanje ustavilo šele avgusta 1942.</p>
                  <p xml:id="elaborat-p-54">Sredi maja 1942 je bil v vrhovih italijanskih vojaških
                     poveljstev v Rimu sprejet sklep o izvedbi obsežne vojaške ofenzive, ki bi
                     italijanskim oblastem zagotovila obnovitev nadzora nad Ljubljansko pokrajino.
                     Še pred ofenzivo je divizija sardinskih grenadirjev v Ljubljani izvajala racije
                     in aretirala izbrane skupine prebivalstva (študentje, dijaki, inteligenca,
                     brezposelni, emigranti iz Julijske krajine), ki so jih nato poslali v različna
                     taborišča (Rab, Gonars, Treviso-Monigo itd). Takšne racije je vojska ob pomoči
                     karabinjerjev opravila tudi v drugih mestih, internirala pa je tudi sorodnike
                     partizanov. Ocenjuje se, da je italijanski okupator v celotnem obdobju
                     okupacije poslal v taborišča okoli 25.000 oseb iz Ljubljanske pokrajine. V
                     italijanskih taboriščih je v času italijanske okupacije umrlo 1.262 oseb, s
                     stalnim bivališčem v Ljubljanski pokrajini, od tega največ civilistov, in sicer
                     966. 422 oseb iz Ljubljanske pokrajine pa je italijanski okupator ustrelil kot
                     talce, med katerimi je bilo 130 civilistov. Prve talce, po številu 6, je
                     italijanski okupator ustrelil 28. aprila 1942 v Radohovi vasi, ta zastraševalni
                     ukrep pa je opustil v začetku leta 1943.</p>
                  <p xml:id="elaborat-p-55">Italijanska ofenziva je med partizanskimi enotami in
                     civilnim prebivalstvom terjala velik davek. Italijanska vojska je namreč
                     streljala partizanske ujetnike, če se ti pred bojem niso vdali z orožjem,
                     streljala je civilno prebivalstvo, požigala je hiše in cele vasi ter množično
                     internirala prebivalstvo. V času ofenzive, to je od 16. julija do 4. novembra
                     1942, je italijanski okupator povzročil smrt 1.567 oseb, ki so imele stalno
                     bivališče v Ljubljanski pokrajini. Med njimi je bilo kar 673 civilnih oseb.</p>
                  <p xml:id="elaborat-p-56">Konec novembra 1942 je partizanska vojska prvič po več
                     mesecih prešla v ofenzivne akcije večjih razsežnosti, ki so bile v Ljubljanski
                     pokrajini usmerjene predvsem proti nastajajočim vaškim stražam. Partizanske
                     enote so skupaj s hrvaškimi najprej ustvarile širše žarišče v Žumberku in na
                     Gorjancih. Po napadu brigade Ivana Cankarja in Vzhodnodolenjskega partizanskega
                     odreda 24. novembra na Sv. Križ pri Kostanjevici, ki zaradi nemškega
                     posredovanja ni povsem uspel, so formirali operativni štab slovenskih in
                     hrvaških enot ter sprejeli odločitev o napadu na postojanko na Suhorju, v
                     kateri je bil štab 3. bataljona Legije smrti s 3. četo, skupaj 127 mož, ter 35
                     vojakov iz 23. polka italijanske divizije Isonzo. V noči 26. na 27. november so
                     oporišče zavzeli. Padlo je 23, ujeli pa so 91 nasprotnikovih vojakov. V boju je
                     padlo 11 vaških stražarjev, trije so bili umorjeni, dva pa ustreljena. Iz
                     literature je razvidno, da so 17 vaških stražarjev poslali domov, osem
                     organizatorjev in oficirjev so kaznovali s smrtjo, drugim pa so dali možnost,
                     da se priključijo partizanskim enotam. Uničenje postojanke na Suhorju je
                     predstavljalo začetek partizanske zimske ofenzive, katere težišče so potem
                     prenesli proti Suhi krajini. V napadu na postojanko vaških straž v Ajdovcu je
                     padlo 7 vaških stražarjev, trije so bili umorjeni, eden pa ustreljen.
                     Partizanska ofenzivnost proti vaškim stražam je imela za posledico sorazmerno
                     visoko število žrtev. Od decembra 1942 do vključno februarja 1943 so enote NOV
                     in POS povzročile smrt 89 pripadnikov vaških straž. V istem obdobju pa so vaški
                     stražarji povzročili smrt 68 pripadnikov NOV in POS, skupaj z italijanskim
                     okupatorjem pa še nadaljnjih 13.</p>
                  <p xml:id="elaborat-p-57">Sredi marca 1943 je štab I. operativne cone organiziral
                     vdor v Suho krajino, kjer naj bi napadli nekaj postojank vaških straž. Napadi
                     treh partizanskih brigad na Ambrus, Korinj in Hočevje niso bili uspešni. Da bi
                     se izognile obkolitvi italijanskih sil, so morale brigade opustiti napade. Po
                     operaciji v Suhi krajini je poveljstvo slovenskih partizanskih čet pripravilo
                     načrt napada na Ribniško dolino. Glavnina slovenske partizanske vojske se je v
                     noči 22./23. marec 1943 razporedila pod Veliko goro. Po napadu na postojanko
                     vaških stražarjev v Dolenji vasi pri Ribnici in napadu italijanskih enot je
                     prišlo 26. marca na Veliki gori pri Jelenovem žlebu do boja z bataljonom iz
                     italijanske divizije Macerata. Deli Cankarjeve in Gubčeve brigade so okupatorju
                     zadali hud udarec, sami pa so imeli tudi 7 smrtnih žrtev. V napadu dveh
                     partizanskih divizij na postojanko v Žužemberku julija 1943 je zopet padlo 7
                     vaških stražarjev in kar 13 partizanskih borcev, če omenimo samo nekatere bojne
                     akcije.</p>
                  <p xml:id="elaborat-p-58">Po kapitulaciji Italije je na Slovenskem nastalo obsežno
                     ozemlje, ki so ga obvladovale partizanske enote in katere so bile obenem
                     odločene onesposobiti četnike in vaške stražarje. Povelje Glavnega štaba NOV in
                     POS, izdano ob italijanski kapitulaciji, je določalo tudi odnos partizanskih
                     enot do omenjenih enot. Potrebno jih je bilo takoj razorožiti. Če bi se temu
                     upirale in tam, kjer ni bi bilo partizanskih enot, naj bi pozvali poveljnike
                     italijanskih enot, ki so jim bile protirevolucionarne enote taktično podrejene,
                     da jih pomagajo razorožiti. V napadu na postojanko slovenskih četnikov v
                     Grčaricah je v boju padlo 25 pripadnikov slovenskih četnikov, trije so bili
                     umorjeni po boju s strani partizanov, 142 ujetnikov pa so zaprli v kočevski
                     grad. V boju je padlo tudi 11 partizanov iz Ljubljanske pokrajine, v celoti pa
                     24. V napadih na vaške stražarje, ki so se po kapitulaciji Italije začeli
                     zbirati v gradu Turjak in v Zapotoku ter njegovi okolici, je neposredno v bojih
                     padlo vsaj 29 vaških stražarjev, 19 jih je bilo takoj po boju umorjenih, 7 pa
                     ustreljenih. Dne 19. septembra 1943 se je posadka predala enotam Prešernove
                     brigade; v boju za Turjak je padlo tudi vsaj 22 partizanov.</p>
                  <p xml:id="elaborat-p-59">Prvi vrhunec »medslovenskega« nasilja je bil dosežen v
                     času neposredno po kapitulaciji Italije, ko je partizanska stran poskušala
                     povsem obračunati s premaganimi domačimi nasprotniki. V dveh mesecih, septembra
                     in oktobra 1943, je partizanska stran povzročila smrt vsaj 773 nasprotnikov
                     revolucionarnega gibanja, pri čemer jeza vaške stražarje upoštevan čas od 20.
                     septembra, torej po padcu Turjaka, pri slovenskih četnikih čas po 10.
                     septembru, torej po predaji posadke v Grčaricah, pri civilistih po 8.
                     septembru, torej po kapitulaciji Italije in pri osebah z neznanim vojnim
                     statusom prav tako po 8. septembru.</p>
                  <p xml:id="elaborat-p-60">V sledeči siloviti nemški ofenzivi (21. oktober - 11.
                     november 1943) je po zbranih podatkih nemški okupator povzročil v Sloveniji
                     smrt 454 pripadnikov NOV in POS iz Ljubljanske pokrajine. V omenjenem obdobju
                     je v Sloveniji v celoti povzročil smrt 607 pripadnikov NOV in POS. V istem
                     obdobju je v Sloveniji povzročil smrt 260 civilistov iz Ljubljanske pokrajine,
                     v celoti pa je povzročil v Sloveniji smrt 354 civilistov. V tem obdobju je v
                     Sloveniji povzročil še smrt 74 oseb iz Ljubljanske pokrajine z neznanim vojnim
                     statusom, v celoti pa v istem obdobju v Sloveniji smrt 85 oseb neznanega
                     vojnega statusa.</p>
                  <p xml:id="elaborat-p-61">Po nemški ofenzivi jeseni 1943 je bila partizanska
                     vojska precej oslabljena. Njeno moštvo je bilo približno za četrtino manjše,
                     vendar njena udarna moč kljub temu ni bila bistveno prizadeta. Poveljstva so jo
                     takoj po ofenzivi usmerila v operacije za ponovno zavzetje izgubljenih območij.
                     Okupator je pod svojim nadzorom poskušal ohraniti predvsem naselbine okoli mest
                     in prometno najpomembnejših smereh. Zunaj teh območij pa so se izoblikovala
                     velika območja na Dolenjskem in Notranjskem, ki jih je nadzorovala partizanska
                     vojska. Operacije 7. korpusa na Dolenjskem in Notranjskem so bile po nemški
                     ofenzivi osredotočene na območja, na katerih so v notranjosti pokrajine
                     ostajale okupacijske sile. Dne 12. novembra 1943 so pričele napadati
                     najpomembnejšo postojanko v Ljubljanski pokrajini, to je Novo mesto. Obleganje
                     se je nadaljevalo po neuspešnem napadu na drugo najpomembnejšo postojanko zunaj
                     Ljubljane, to je Kočevje, med 9. in 12. decembrom. Pozimi 1943/44 (od decembra
                     1943 do vključno februarja 1944) je nemški okupator v Sloveniji, povzročil smrt
                     323 pripadnikov NOV in POS iz Ljubljanske pokrajine, z območja cele Slovenije
                     pa 1.040.</p>
                  <p xml:id="elaborat-p-62">Vojaška dejavnost slovenskih partizanskih enot je bila
                     spomladi 1944 v Ljubljanski pokrajini usmerjena proti območju
                     Grosuplje-Ribnica. Že meseca maja se je moral 7. korpus preusmeriti na območje
                     med Novim mestom in Stično, saj so to območje v drugi polovici aprila zasedle
                     nemške in domobranske sile in s tem vzpostavile zvezo med Novim mestom in
                     Ljubljano. Po več kot mesec dni trajajočih bojih je 7. korpusu uspelo znova
                     pretrgati povezavo med omenjenima območjema. V obdobju od maja 1944 do vključno
                     junija 1944 je nemški okupator v Sloveniji povzročil smrt 97 pripadnikov NOV in
                     POS iz Ljubljanske pokrajine, skupaj z domobranci pa v istem obdobju še 42.
                     Kasneje velja omeniti poskus uničiti predor pri Šmarju in napasti postojanke na
                     Škofljici in Lavrici, ko je padlo 43 partizanskih borcev, 143 pa je bilo
                     pogrešanih, a se je skoraj polovica vrnila. Vse tovrstne akcije ene ali druge
                     strani in medsebojni obračuni so povzročali tudi žrtve med civilnim
                     prebivalstvom. V letu 1944 je nemški okupator v Sloveniji povzročil smrt 412
                     civilistov iz Ljubljanske pokrajine, od katerih jih 154 umre na območju
                     Slovenije, drugi pa v drugih državah. Pripadniki Slovenskega domobranstva so v
                     tem obdobju povzročili smrt 150 oseb, v sodelovanju z okupacijskimi enotami pa
                     še 6. V letu 1944 so pripadniki NOV in POS povzročili smrt 134 civilistov iz
                     Ljubljanske pokrajine. Pri omenjenih številkah niso upoštevani aktivisti OF.
                     Le-teh je v letu 1944 izgubilo življenje 415, pri čemer so domobranci
                     povzročitelj smrti v 267 primerih, nemški okupator v 137 primerih, v 11
                     primerih je šlo za sodelovanje obeh, v nekaj primerih povzročitelj smrti ni
                     jasen.</p>
                  <p xml:id="elaborat-p-63">Proti koncu vojne je slovensko ozemlje bilo širše
                     zaledje vseh treh front s pomembnimi prometnimi potmi. Pri tem je okupator
                     uporabljal slovensko delovno silo, hkrati pa jo je dovažal tudi od drugod. Na
                     zasedenih območjih je utrjeval predvsem mesta in pomembnejše industrijske
                     kraje, ki so bili izpostavljeni bombardiranju zavezniškega letalstva.
                     Evidentiranih je 252 oseb iz Ljubljanske pokrajine, ki so bile žrtve
                     zavezniškega bombardiranja; od teh jih je 198 umrlo na območju Slovenije, 37 v
                     Nemčiji itd.</p>
                  <p xml:id="elaborat-p-64">Enote NOV in POS so bile v zimskih mesecih 1944/45
                     zaradi okrepljene dejavnosti okupatorja in domačih protipartizanskih enot ves
                     čas v aktivni obrambi. Okupatorjev cilj je bil očistiti zaledje bodočega
                     bojišča in zavarovati umik svojih enot iz Jugoslavije in Italije. Enote NOV in
                     POS so ohranile strateško najvažnejše dele partizanskega ozemlja 7. in 9.
                     korpusa, manjša partizanska ozemlja pa so bila v glavnem izgubljena - na
                     Štajerskem v celoti. Poleg tega so enote NOV in POS s svojim bojem v
                     sovražnikovem zaledju ohranile živo silo in tudi izhodiščne položaje za
                     zaključni napad na okupatorja in domobranske enote. Ta čas pa se je naglo
                     bližal. Pozimi 1944/45 (december 1944-februar 1945) je nemški okupator v
                     Sloveniji povzročil smrt 109 pripadnikov NOV in POS iz Ljubljanske pokrajine,
                     pripadniki Slovenskega domobranstva 134, v skupnih akcijah pa še nadaljnjih 42.
                     Od marca 1945 do konca vojne je nemški okupator v Sloveniji povzročil smrt
                     nadaljnjih 106 pripadnikov NOV in POS iz Ljubljanske pokrajine, pripadniki
                     Slovenskega domobranstva 87 in še 32 v skupnih akcijah.</p>
                  <p xml:id="elaborat-p-65">V bazi <hi rend="italic">Smrtne žrtve med prebivalstvom
                        na območju Republike Slovenije med drugo svetovno vojno in neposredno po
                        njej</hi> je evidentiranih 31.886 žrtev s stalnim bivališčem v Ljubljanski
                     pokrajini. Spodnje tabele podajajo žrtvoslovno sliko glede na vojni status
                     žrtev, glede na povzročitelje smrti, glede na najpogostejše vzroke smrti in
                     posebej glede na smrtnost med pripadniki partizanske vojske po posameznih letih
                     vojne.</p>
                  <table rend="table-scroll" xml:id="elaborat-table-4">
                     <head>Tabela 4: Smrtne žrtve iz Ljubljanske pokrajine glede na vojni
                        status</head>
                     <row role="label">
                        <cell>Vojni status</cell>
                        <cell>Število</cell>
                     </row>
                     <row>
                        <cell>NOV in POS</cell>
                        <cell>7396</cell>
                     </row>
                     <row>
                        <cell>NOV in POJ</cell>
                        <cell>170</cell>
                     </row>
                     <row>
                        <cell>Aktivist OF</cell>
                        <cell>1560</cell>
                     </row>
                     <row>
                        <cell>Neznan</cell>
                        <cell>2592</cell>
                     </row>
                     <row>
                        <cell>Civilist</cell>
                        <cell>6942</cell>
                     </row>
                     <row>
                        <cell>Slovensko domobranstvo</cell>
                        <cell>10932</cell>
                     </row>
                     <row>
                        <cell>Gorenjska samozaščita</cell>
                        <cell>47</cell>
                     </row>
                     <row>
                        <cell>SNVZ</cell>
                        <cell>58</cell>
                     </row>
                     <row>
                        <cell>Partizanski dezerter</cell>
                        <cell>87</cell>
                     </row>
                     <row>
                        <cell>Vaški stražar/MVAC</cell>
                        <cell>760</cell>
                     </row>
                     <row>
                        <cell>Jug. kraljeva vojska</cell>
                        <cell>89</cell>
                     </row>
                     <row>
                        <cell>Narodna zaščita</cell>
                        <cell>86</cell>
                     </row>
                     <row>
                        <cell>Sodelavec partizanskega gibanja</cell>
                        <cell>403</cell>
                     </row>
                     <row>
                        <cell>Slovenski četnik</cell>
                        <cell>222</cell>
                     </row>
                     <row>
                        <cell>Nemška vojska</cell>
                        <cell>42</cell>
                     </row>
                     <row>
                        <cell>Drugo</cell>
                        <cell>500</cell>
                     </row>
                  </table>
                  <table rend="table-scroll" xml:id="elaborat-table-5">
                     <head>Tabela 5: Smrtne žrtve iz Ljubljanske pokrajine glede na povzročitelja
                        smrti</head>
                     <row role="label">
                        <cell>Povzročitelj</cell>
                        <cell>Število</cell>
                     </row>
                     <row>
                        <cell>Italijanski okupator</cell>
                        <cell>4326</cell>
                     </row>
                     <row>
                        <cell>Italijanski okupator-MVAC/vaški stražar</cell>
                        <cell>104</cell>
                     </row>
                     <row>
                        <cell>MVAC/vaški stražar</cell>
                        <cell>367</cell>
                     </row>
                     <row>
                        <cell>Nemški okupator</cell>
                        <cell>4911</cell>
                     </row>
                     <row>
                        <cell>Nemški okupator/SD</cell>
                        <cell>506</cell>
                     </row>
                     <row>
                        <cell>Nemški okupator/GS</cell>
                        <cell>16</cell>
                     </row>
                     <row>
                        <cell>Slovensko domobranstvo</cell>
                        <cell>2055</cell>
                     </row>
                     <row>
                        <cell>Gorenjska samozaščita</cell>
                        <cell>9</cell>
                     </row>
                     <row>
                        <cell>Slovenski četnik</cell>
                        <cell>30</cell>
                     </row>
                     <row>
                        <cell>Neznan</cell>
                        <cell>3776</cell>
                     </row>
                     <row>
                        <cell>SNVZ</cell>
                        <cell>9</cell>
                     </row>
                     <row>
                        <cell>Nemški okupator/SNVZ</cell>
                        <cell>25</cell>
                     </row>
                     <row>
                        <cell>NOV in POS</cell>
                        <cell>4367</cell>
                     </row>
                     <row>
                        <cell>OZNA</cell>
                        <cell>391</cell>
                     </row>
                     <row>
                        <cell>JA</cell>
                        <cell>9536</cell>
                     </row>
                     <row>
                        <cell>VOS</cell>
                        <cell>130</cell>
                     </row>
                     <row>
                        <cell>VDV</cell>
                        <cell>5</cell>
                     </row>
                     <row>
                        <cell>NOV in POJ</cell>
                        <cell>14</cell>
                     </row>
                     <row>
                        <cell>Rdeča armada</cell>
                        <cell>21</cell>
                     </row>
                     <row>
                        <cell>Sam</cell>
                        <cell>443</cell>
                     </row>
                     <row>
                        <cell>Ustaši</cell>
                        <cell>161</cell>
                     </row>
                     <row>
                        <cell>Zavezniki</cell>
                        <cell>258</cell>
                     </row>
                     <row>
                        <cell>Drugo</cell>
                        <cell>426</cell>
                     </row>
                  </table>
                  <table rend="table-scroll" xml:id="elaborat-table-6">
                     <head>Tabela 6: Smrtne žrtve iz Ljubljanske pokrajine glede na vzrok
                        smrti</head>
                     <row role="label">
                        <cell>Vzrok smrti</cell>
                        <cell>Število</cell>
                     </row>
                     <row>
                        <cell>Neznan</cell>
                        <cell>480</cell>
                     </row>
                     <row>
                        <cell>Nesreča povezana z vojnimi dogodki</cell>
                        <cell>674</cell>
                     </row>
                     <row>
                        <cell>Oborožen spopad</cell>
                        <cell>5415</cell>
                     </row>
                     <row>
                        <cell>Pogrešan</cell>
                        <cell>831</cell>
                     </row>
                     <row>
                        <cell>Posledice boja</cell>
                        <cell>433</cell>
                     </row>
                     <row>
                        <cell>Posledice ran</cell>
                        <cell>412</cell>
                     </row>
                     <row>
                        <cell>Posledice taborišča</cell>
                        <cell>180</cell>
                     </row>
                     <row>
                        <cell>Represalija</cell>
                        <cell>263</cell>
                     </row>
                     <row>
                        <cell>Samomor</cell>
                        <cell>88</cell>
                     </row>
                     <row>
                        <cell>Talec-ustreljen</cell>
                        <cell>837</cell>
                     </row>
                     <row>
                        <cell>Umorjen</cell>
                        <cell>4019</cell>
                     </row>
                     <row>
                        <cell>Umorjen v internaciji</cell>
                        <cell>116</cell>
                     </row>
                     <row>
                        <cell>Umorjen v zaporu</cell>
                        <cell>30</cell>
                     </row>
                     <row>
                        <cell>Umrl v izgnanstvu</cell>
                        <cell>70</cell>
                     </row>
                     <row>
                        <cell>Umrl v taborišču</cell>
                        <cell>2637</cell>
                     </row>
                     <row>
                        <cell>Umrl v zaporu</cell>
                        <cell>70</cell>
                     </row>
                     <row>
                        <cell>Usmrtitev s sodbo vojaškega ali posebnega sodišča</cell>
                        <cell>493</cell>
                     </row>
                     <row>
                        <cell>Ustreljen</cell>
                        <cell>3562</cell>
                     </row>
                     <row>
                        <cell>Žrtev bombardiranja</cell>
                        <cell>702</cell>
                     </row>
                     <row>
                        <cell>Žrtev povojnih pobojev</cell>
                        <cell>9821</cell>
                     </row>
                     <row>
                        <cell>Umrl</cell>
                        <cell>213</cell>
                     </row>
                     <row>
                        <cell>Drugo</cell>
                        <cell>540</cell>
                     </row>
                  </table>
                  <table rend="table-scroll" xml:id="elaborat-table-7">
                     <head>Tabela 7: Smrtne žrtve pripadnikov NOV in POS iz Ljubljanske pokrajine po
                        letih smrti</head>
                     <row role="label">
                        <cell>Leto</cell>
                        <cell>Število</cell>
                     </row>
                     <row>
                        <cell>1941</cell>
                        <cell>76</cell>
                     </row>
                     <row>
                        <cell>1942</cell>
                        <cell>1229</cell>
                     </row>
                     <row>
                        <cell>1943</cell>
                        <cell>2538</cell>
                     </row>
                     <row>
                        <cell>1944</cell>
                        <cell>2397</cell>
                     </row>
                     <row>
                        <cell>1945</cell>
                        <cell>935</cell>
                     </row>
                     <row>
                        <cell>Neznano leto</cell>
                        <cell>221</cell>
                     </row>
                  </table>
               </div>
               <div type="subchapter" xml:id="study.2.2">
                  <head xml:id="elaborat-head-10">Protirevolucionarni/protipartizanski tabor</head>
                  <p xml:id="elaborat-p-66">Nasprotno od Osvobodilne fronte in njenim vodilnim
                     jedrom Komunistično partijo Slovenijo, ki je stala na stališču takojšnjega in
                     radikalnega odpora okupatorju, so se vodstva predvojnih tradicionalnih strank v
                     Ljubljani odločila, da bodo doma delovala legalno in ilegalno, za edinega
                     legitimnega zastopnika razpadle Jugoslavije pa so priznavali njeno emigrantsko
                     vlado, v kateri so sodelovali tudi slovenski politiki. Iz prepričanja, da bo
                     vojna dolga in je potrebno preprečiti narodove nepotrebne žrtve, je izšlo
                     njihovo sodelovanje z italijanskimi zasedbenimi oblastmi pri upravljanju
                     Ljubljanske pokrajine. Sodelovanje se je tedaj izražalo predvsem v upravnem in
                     ekonomskem smislu ter se je v določenih elementih kazalo kot pretirano
                     ustrežljivo, vendar se zanj niso odločili iz profašistične oziroma
                     prookupatorske usmerjenosti, temveč iz prepričanja, da bo vojna dolga in jo je
                     potrebno preživeti s čim manj človeškimi in materialnimi žrtvami oziroma
                     izgubami. Svoje upe in pričakovanja pa so vodstva predvojnih tradicionalnih
                     strank polagala v zmago zahodnih zaveznikov. Mlajši člani Slovenske ljudske
                     stranke (SLS) so maja 1941 ustanovili Slovensko legijo, ki naj bi se podtalno
                     pripravljala na oborožen upor in je imela konec leta 1941 že 5.000 članov. Nato
                     so svoje ilegalne legije ustanovili še liberalci, ki so nastavili zametke
                     slovenskega četništva. Naj omenimo njihovo Sokolsko legijo, ki je imela že leta
                     1942 približno 900 članov, njen vpliv pa je nato segel tudi na Primorsko. Vsi
                     so zagovarjali taktiko ilegalne dejavnosti do trenutka, ko se bodo razmere na
                     svetovnih bojiščih nagnile v prid zahodnih zaveznikov, s čimer bodo nastopile
                     tudi bolj ugodne okoliščine za začetek oboroženega odpora okupatorju na domačih
                     tleh. Dotlej bi naj bilo njihovo delo omejeno na izdajanje letakov in listov
                     ter organiziranje obveščevalne službe za zahodne zaveznike. Moč omenjenega
                     tabora so hromili spori med katoliškim taborom in liberalci, ki z ustanovitvijo
                     Slovenske zaveze, njihovega skupnega političnega organa, niso zmogli preseči
                     notranje razcepljenosti.</p>
                  <p xml:id="elaborat-p-67">Nasprotja med taboroma, ki ju lahko pogojno imenujemo
                     partizanski ali revolucionarni in protipartizanski ali protirevolucionarni, so
                     naraščala. Začetnemu ideološkemu ekskluzivizmu, ki je izviral že iz tridesetih
                     let in ga je bilo opaziti na obeh straneh sprva le na propagandnem nivoju, se
                     je pridružil revolucionarni teror. Ta se je začel sprva odvijati v Ljubljanski
                     pokrajini in je leta 1941 zahteval 34 življenj. V Ljubljanski pokrajini kot
                     delu okupirane Slovenije, kjer je okupator dovoljeval omejeno izražanje
                     slovenstva, je bilo obenem zaradi začetne milejše okupacijske politike že
                     zgodaj možno organizirati tudi oborožen odpor dela prebivalstva.</p>
                  <p xml:id="elaborat-p-68">Vzporedno z naraščanjem partizanskega odpora so
                     okupacijske oblasti stopnjevale nasilje tudi nad civilnim prebivalstvom. Že
                     septembra 1941 so se tudi italijanske oblasti odzvale na naraščajoč odpor in
                     poostrile zasedbeno politiko, uvedle so konfinacijo za politične osumljence in
                     izredno sodišče za zajete upornike. Na delih Ljubljanske pokrajine (Dolenjska,
                     Notranjska, Kočevska), ki so jih od pomladi 1942 obvladovali partizani, pa se
                     je temu pridružilo tudi revolucionarno nasilje, zato so vodstva in člani
                     tradicionalnih strank že izrazili pomisleke o primernosti partizanske taktike.
                     Partizanski oddelki so od aprila 1942 do konca julija istega leta namreč
                     obračunali z vsaj 664 civilisti in večinoma prav na omenjenih območjih.
                     Ideološke osti ni mogoče zanikati, saj 1.200 oseb, s katerimi so leta 1942
                     obračunale partizanske formacije, že sama pove, da niso mogli biti vsi umorjeni
                     italijanski ovaduhi (t. i. konfidenti), kar lahko potrdi tudi mnenje generala
                     italijanske vojske Maria Robottija s konca leta 1942, da v Sloveniji ni na
                     voljo dovolj zaupanja vrednih »informatorjev«.</p>
                  <p xml:id="elaborat-p-69">Ne pred in ne po letu 1942 v Ljubljanski pokrajini ni
                     več prišlo do takšne eskalacije partizanskega nasilja nad civilnim
                     prebivalstvom, kljub temu, da so se nesoglasja med obema domačima taboroma s
                     poletjem istega leta šele razvila v medsebojno oboroženo obračunavanje. Leta
                     1943 so partizanske formacije namreč obračunale s 538 prebivalci Ljubljanske
                     pokrajine, naslednje leto s 159 in tudi leta 1945 je v med- in povojnih
                     obračunih ugotovljenih 436 žrtev med civilnim prebivalstvom pokrajine.</p>
                  <p xml:id="elaborat-p-70">Viktimološki razrez na ožji lokalni ravni pokaže, da je
                     število žrtev partizanskega nasilja leta 1942 npr. v današnji občini Črnomelj
                     pomenil 9,1 % vseh žrtev te občine in je ta izguba pomenila 0,7 % izgubo
                     prebivalstva občine. Sledi ji občina Metlika s 6,9 % vseh žrtev občine, a te
                     pomenijo kar 3,5 % izgubo prebivalstva. Za njima je Horjul s 6,5 % žrtev občine
                     in 0,9 % izgubo prebivalstva, Dolenjske Toplice s 6,2 % in Šentjernej s 5,8 %
                     vseh žrtev občine , Dobrova-Polhov Gradec s 5,5 % ( število žrtev
                     revolucionarnega nasilja v rojstnem kraju Legije smrti, Šentjoštu nad Horjulom,
                     pomeni kar 1,6 % izgubo lokalnega prebivalstva), Loška Dolina s 5,4 % deležem
                     vseh žrtev in 0,9 % izgubo prebivalstva občine, Brezovica s 5,3 %, Borovnica s
                     4,6 %, Semič in Vrhnika s 4,5 %, Novo mesto, Cerknica in Grosuplje s 4,3 %. Te
                     občine, omenjene na koncu, so vse izgubile med 0,4 - 0,5 % lastnega
                     prebivalstva, a tudi Ivančna Gorica je tedaj izgubila skoraj 0,5 % lastnega
                     prebivalstva, čeprav so te izgube v skupnem deležu smrtnih žrtev občine
                     pomenile 3,2 % izgubo.</p>
                  <p xml:id="elaborat-p-71">Vse to je bilo odraz procesov, ki so se leta 1942
                     odvijali v Ljubljanski pokrajini, obenem pa statistični podatki nakazujejo, v
                     katerih okoljih je tedaj (če ne že prej) med prebivalstvom padla podpora
                     partizanstvu. Če vzamemo primer belokranjskih občin, je obseg partizanskega
                     nasilja odtegnil zlasti jug Bele krajine, saj je tam nastalo nekaj postojank
                     vaških straž, medtem ko je bilo med pravoslavnim prebivalstvom čutiti simpatije
                     do Mihajlovicevega četništva.</p>
                  <p xml:id="elaborat-p-72">Revolucionarno nasilje je vodstva predvojnih
                     tradicionalnih strank privedlo do odločitve o sodelovanju z italijanskim
                     okupatorjem. Italijanske zasedbene oblasti so ti namreč prosili za dovoljenje,
                     da bi za zaščito lastnih življenj in imetja organizirali protipartizanske
                     enote, med ljudmi poznane kot vaške straže, italijanske oblasti pa so jih
                     poimenovale Milizia volontaria anticomunista (MVAC, Prostovoljna
                     protikomunistična milica). Te so spontano (sprva z nazivom Legija smrti)
                     nastajale na ozemljih pod nadzorom partizanov, zlasti zaradi samoobrambnih
                     teženj prebivalstva, da bi se samo obranilo pred partizanskim oziroma
                     revolucionarnim nasiljem. Tak razvoj je v Ljubljanski pokrajini vodil v
                     državljansko vojno, ki se je razvijala v pogojih okupacije in hudega
                     okupatorjevega terorja. Do množičnejšega oboroženega nastopa protipartizanskih
                     enot med veliko italijansko ofenzivo, ki je potekala od poletja do pozne jeseni
                     1942. leta, je italijanski okupator povzročil več kot 1.500 smrti, do
                     kapitulacije Italije pa v osrednji Sloveniji še približno 3.000 življenj,
                     medtem ko domača protirevolucija dotlej 515.</p>
                  <p xml:id="elaborat-p-73">Ko pa so se Slovenci istočasno zapletli še v medsebojne
                     oborožene obračune, je bil krvni davek še višji. Do konca vojne je na slovenski
                     ravni zahteval več kot 13.000 žrtev med domačim prebivalstvom. Vojaški del tega
                     konflikta se je za partizansko gibanje končal s 3.639 žrtvami v samostojnih
                     protirevolucionarnih akcijah proti partizanstvu (v sodelovanju z okupatorskimi
                     enotami pa so jim zadali še 1.443 žrtev), pri čemer je Ljubljanska pokrajina
                     utrpela 1.904 partizanskih žrtev v samostojnih protirevolucionarnih akcijah (in
                     še 645 žrtev, ko so omenjene enote sodelovale z okupatorskimi). Nasprotni
                     strani pa jih je partizanstvo do konca vojne zadalo 2.509, a med njimi gre v
                     1.308 primerih za prebivalce Ljubljanske pokrajine. Vendarle se ostrina
                     medsebojnega obračuna kaže zlasti v številu civilnih žrtev notranjega spopada.
                     Bilo jih je vsaj 4.469 (in 1.248 neugotovljenega vojnega statusa), pri čemer so
                     s 3.999 (in 823 neugotovljenega vojnega statusa) osebami obračunale partizanske
                     formacije, med njimi pa gre v 2.109 primerih za civilno prebivalstvo
                     Ljubljanske pokrajine, medtem ko pri 286 osebah iz pokrajine ne vemo, kakšna je
                     bila njihova medvojna udeležba.</p>
                  <p xml:id="elaborat-p-74">Pri tem ne smemo mimo tistih ljudi, zlasti partizanov in
                     drugih sodelavcev partizanskega gibanja ter njihovih svojcev, ki so jih med
                     vojno aretirale protikomunistične enote, jih predale okupacijskim oblastem, te
                     pa so jih zatem odvedle v svoja koncentracijska taborišča, kar je bilo za mnoge
                     usodno.</p>
                  <p xml:id="elaborat-p-75">Viktimološki razrez jasno pokaže, da je notranji spopad
                     najbolj prizadel prav Ljubljansko pokrajino, kot okolje, kjer se je ta najprej
                     in najbolj zapletel, vztrajal pa vse do konca vojne, in se od tod po
                     kapitulaciji Italije razširil še na Gorenjsko in Primorsko.</p>
                  <p xml:id="elaborat-p-76">Ob kapitulaciji Italije in v prvem obdobju po njej pa so
                     partizanske enote v spopadih, delno sodno, a večinoma brez kakršnegakoli
                     sodnega postopka, obračunale z večino vaških stražarjev in slovenskih četnikov.
                     Septembra in oktobra 1943 je na ta način namreč izgubilo življenje 411 vaških
                     stražarjev in 171 slovenskih četnikov, med katerimi jih je bilo 236 obsojenih
                     pred partizanskim sodiščem. Praktično vsi pa so bili doma iz Ljubljanske
                     pokrajine. Med drugim so na območju današnje Slovenije samo v septembru
                     obračunali še z vsaj 96 civilisti (in 15 osebami neugotovljenega statusa), med
                     katerimi je bilo 40 oseb doma iz Ljubljanske pokrajine.</p>
                  <p xml:id="elaborat-p-77">S tako zaostritvijo razmerij med slovenskima sprtima
                     taboroma je bila pokopana še zadnja možnost sporazuma o skupnem nastopu, čeprav
                     so v tej smeri kasneje še naredili nekaj korakov. Na splošno je rožljanje
                     orožja preglasilo medsebojne dogovore.</p>
                  <p xml:id="elaborat-p-78">Italijanska vojska je od pomladi 1943 v svojih poročilih
                     resignirano ugotavljala, da je v Ljubljanski pokrajini protiitalijanska
                     propaganda, ki jo izvaja partizansko gibanje, uspešna. General Robotti je bil
                     pomladi 1943 mnenja, da partizanski napadi na postojanke domačih nasprotnikov
                     dosegajo dvoje: obračun z domačimi ideološkimi nasprotniki, z izzivanjem
                     italijanskih povračilnih ukrepov pa naj bi ti napadi obenem netili
                     protiitalijanska čustva. Do tega trenutka - še zlasti pa po Dolomitski izjavi
                     konec februarja 1943 - je bil tudi domači protipartizanski tabor prepričan, da
                     je partizanski boj za osvoboditev, ki je bil tedaj popolnoma v rokah
                     komunistov, le sredstvo za dosego končnega cilja, torej izvedbe revolucije in
                     komunističnega prevzema oblasti.</p>
                  <p xml:id="elaborat-p-79">Zadeve so se dodatno zaostrile, ko je celotno slovensko
                     ozemlje zasedel nemški okupator, ki je nastopil še bolj nasilno,
                     protipartizanski tabor pa se je tedaj pod njegovim okriljem organizacijsko
                     izpopolnil in tako postal vojaško bolj učinkovit, predvsem pa je bil pod vtisom
                     septembrskih dogodkov leta 1943 še bolj protikomunistično usmerjen.
                     Domobranstvo, ki je po kapitulaciji Italije in po prihodu nemškega okupatorja
                     nastalo na območju Ljubljanske pokrajine predvsem iz ostankov vaških straž, je
                     zato še ostreje nastopilo proti partizanstvu, njegovo nasilje pa je doseglo vrh
                     leta 1944, ko so imele domobranske enote v primerjavi s partizanskimi enotami
                     dobršen del leta vojaško iniciativo. Enote Slovenskega domobranstva so
                     zakrivile smrt 2.094 partizanov in 465 aktivistov OF (poleg tega so enote
                     gorenjskega domobranstva partizanskemu gibanju zadale 261 žrtev, primorskega pa
                     106).</p>
                  <p xml:id="elaborat-p-80">Večina vodstva in moštva, razen kroga okoli generala
                     Leona Rupnika, je sicer domobranstvo dojemala kot nekakšno narodno vojsko za
                     boj proti komunizmu in pričakovala, da jim bodo zavezniki po zmagovitem koncu
                     vojne priskočili na pomoč. Iz Ljubljanske pokrajine, kjer so te enote dosegle
                     število 13.000 mož, so se kmalu razširile še na Primorsko in Gorenjsko. Do
                     konca vojne so skupaj štele približno 17.500 - 18.000 mož. Med vojno je imelo
                     zlasti naloge pri varovanju prometnih povezav in naselij, na podeželju pa je
                     imelo v rokah tudi policijske naloge: nadzor ozemlja, preganjanje partizanov in
                     partizanskih aktivistov, izvajali pa so tudi njihove aretacije, zaslišanja in
                     uboje (npr. Sv. Urh pri Ljubljani). V omenjenih akcijah in spopadih s
                     partizanskimi enotami ter za njihovimi posledicami je življenje izgubilo 1.423
                     pripadnikov domobranskega moštva, od tega kar 1.121 pripadnikov Slovenskega
                     domobranstva.</p>
                  <p xml:id="elaborat-p-81">Slovensko četništvo, ki je ob kapitulaciji Italije štelo
                     nekaj več kot 200 mož, pa je imelo v vojaškem smislu precej bolj obrobno vlogo.
                     Slovenski četniki so med vojno izgubili 272 svojih borcev, partizanstvu pa so
                     zadali 35 žrtev.</p>
               </div>
            </div>
            <div type="subchapter" xml:id="study.3">
               <head xml:id="elaborat-head-11">Spodnja Štajerska</head>
               <p xml:id="elaborat-p-82">Po kapitulaciji Kraljevine Jugoslavije aprila 1941 je
                  nemški okupator zasedel slovenski del Štajerske, Koroško in Gorenjsko. Okupirano
                  ozemlje je razdelil na dve upravni enoti, Spodnjo Štajersko in »zasedena območja
                  Koroške in Kranjske«. Na Spodnjem Štajerskem je po štetju prebivalstva oktobra
                  1941 brez Posavja in Obsotelja (tam je po štetju leta 1931 živelo 53.512 oseb)
                  bilo 542.954 prebivalcev, med njimi 21.718 ali 4 % oseb nemške narodne manjšine;
                  torej je v upravni enoti Spodnja Štajerska skupno živelo okoli 596.500 oseb.
                  Nemški okupator je takoj po okupaciji aprila 1941 začel izvajati nasilno
                  raznarodovalno politiko. Cilji ponemčevalnega načrta so bili v najkrajšem času
                  izvesti popolno ponemčenje zasedenih območij s spremembo krajevnih, rodbinskih in
                  osebnih imen, uveljavitev nemščine kot edinega jezika javne komunikacije, postopno
                  uničenje slovenske kulturne dediščine ter zaplemba dotedanjega državnega,
                  društvenega in delno tudi zasebnega premoženja.</p>
               <p xml:id="elaborat-p-83">Nacisti so načrtovali po natančnem »rasnem« pregledu skupno
                  izseliti od 220.000 do 260.000 Slovencev, še zlasti izobražence, predvsem
                  duhovnike, profesorje, učitelje, politično vplivne in izpostavljene ljudi,
                  priseljence iz drugih pokrajin ali iz tujine, ki so se tam naselili po letu 1914,
                  dalje obmejno prebivalstvo, tiste, ki se ne bi včlanili v novo nemško organizacijo
                  ali društvo, tiste, ki jih iz rasnih ali političnih razlogov v to organizacijo ne
                  bi sprejeli. Te naj bi zamenjalo okoli 60.000 priseljencev nemške narodnosti.
                  Naslednja stopnja naj bi bila hitro in popolno ponemčenje prebivalstva, ki bi še
                  ostalo na svojih domovih. Za hitrejše ponemčevanje domačega prebivalstva in
                  vključitev v nacistični družbeni red je nemški okupator ustanovil množične
                  organizacije Steirische Heimatbund (Štajerska domovinska zveza) in Karntner
                  Volksbund. Germanizacijo naj bi zavarovali in hkrati pri njej tudi sodelovali na
                  Spodnjem Štajerskem živeči Nemci, včlanjeni v organizacijo nemške narodne manjšine
                  na Štajerskem kulturno zvezo Kulturbund. Štajerska domovinska zveza, ki se ni
                  ukvarjala le s propagandno dejavnostjo in z grožnjami, ampak je tudi intenzivno
                  sodelovala pri izvajanju ukrepov, je pripadla glavna vloga pri ponemčevanju
                  slovenske Štajerske, prebivalstvo pa naj bi tudi vzgojila v nacističnem duhu in mu
                  privzgojila nacistični sistem vrednot. Nemška manjšina, ki je po razpadu
                  habsburške monarhije in z ustanovitvijo Kraljevine SHS sicer izgubila svoj
                  politični in kulturni vpliv, je kljub številčnemu zmanjšanju ohranila gospodarsko
                  moč. Nemške oblasti so si na gospodarskem področju prizadevale za čim večje
                  izkoriščanje industrijskih in kmetijskih obratov za potrebe nemške države.</p>
               <p xml:id="elaborat-p-84">Med nasilne ukrepe, po katerih je posegel nemški okupator,
                  sodijo množični izgoni in internacije narodno zavednega prebivalstva, vpoklici za
                  orožje sposobnih moških v obvezno nemško delovno službo (RAD) in vojsko (Wehrmacht
                  in Waffen SS), dalje in v manjši meri v polvojaško formacijo »vermanšaft« in na
                  prisilno delo t. i. zaščitencev v sosednje avstrijske pokrajine ter popolno
                  ponemčenje preostalega prebivalstva. Nacisti so v Srbijo, Neodvisno državo Hrvaško
                  in Nemčijo izgnali približno 10 % prebivalstva; iz Posavja (Brežiško-krške
                  kotline) in Obsotelja je bilo izgnanih in preseljenih 37.000 ljudi, spraznjeno
                  ozemlje pa so pozimi 1941-1942 ne v enakem obsegu poselili z nemškim prebivalstvom
                  s Kočevskega in od drugod, skupaj jih je bilo 13.000. Med letoma 1942 in 1944 je
                  bilo v Nemčijo izgnanih še 8.000 sorodnikov partizanov in sorodnikov ustreljenih
                  talcev; del prebivalstva (po ocenah približno 17.000 oseb) je zaradi pretečih
                  aretacij in izgonov okupacijskih oblasti zbežal v Ljubljansko pokrajino. Sredi
                  leta 1942 je kršeč mednarodno pravo uvedel vojaško obveznost in mobiliziral v
                  letih 1942-1945 22 letnikov moških v uniformirano delovno službo
                  (Reichsarbeitdienst, RAD) in nemško vojsko, na Gorenjskem in Mežiški dolini pa je
                  vpoklical 11 letnikov, skupaj približno 38.000 vojakov.</p>
               <p xml:id="elaborat-p-85">Na Spodnjem Štajerskem, ki je imela na začetku nacistične
                  okupacije 596.466 prebivalcev, je zaradi vojnih in povojnih dogodkov izgubilo
                  življenje 29.852 oseb, kar je predstavljalo 5 % takratne populacije obravnavanega
                  območja. 5 % izguba prebivalstva takratne Spodnje Štajerske pomeni, da je današnje
                  območje slovenske Štajerske in dela Dolenjske, ki je sodilo v to okupacijsko
                  upravno enoto, utrpelo v primerjavi s celotnim slovenskim prostorom, ki je v
                  omenjenem obdobju samo zaradi vojnega in povojnega nasilja izgubil 6,5 %
                  populacije, za 1,5 % nižji delež žrtev.</p>
               <p xml:id="elaborat-p-86">Že ob napadu Nemčije na Kraljevino Jugoslavijo je s Spodnje
                  Štajerske iz vrst pripadnikov jugoslovanske kraljeve vojske izgubilo življenje 190
                  oseb. Junija 1941 je nemški okupator posegel po krutem rasnem ukrepu, ko je iz
                  hiralnic ter umobolnice v Novem Celju odpeljal duševno in telesno prizadete ali
                  telesno onemogle oskrbovance in jih večino pomoril v Hartheimu pri Linzu (503),
                  nekaj v Feldhofu pri Gradcu (25), enega pa v Niederhardtu pri Linzu, kjer jih je
                  do konca okupacije pomoril-evtanaziral 551, večino (529) že konec junija 1941.</p>
               <p xml:id="elaborat-p-87">Zastrašujoč ukrep kot odgovor na odpor Slovencev, to je
                  streljanje talcev, je nemški okupator na obravnavanem območju začel uresničevati
                  že 30. julija 1941, ko je kot talce ustrelil 8 članov krške odporniške skupine v
                  Dobravi pri Brežicah. V obdobju okupacije je skupno umrlo 1.937 oseb v skupini
                  talcev; od tega jih je bilo največ (1.799) ustreljenih, 104 so bili obešeni, eden
                  obglavljen, pri 33 osebah pa način in oblika talstva nista znana. Talci so
                  večinoma izhajali iz vrst odporniškega gibanja. Z vidika pogostosti uporabe
                  talskega sistema je bilo najhujše leto 1942, ko je bilo ustreljenih 917 talcev in
                  sicer v Mariboru in Celju. Stopnja nacističnega nasilja je glede na število talcev
                  po posameznih letih bila sledeča: leta 1942 jih je bilo ustreljenih 917, leta 1945
                  je kot talcev umrlo 284 oseb, leta 1944 273 oseb, leta 1941 231 oseb, najmanj oseb
                  pa je zaradi talskega sistema umrlo leta 1943, in sicer 43.</p>
               <p xml:id="elaborat-p-88">Nemške okupacijske oblasti so svojo okupacijsko politiko in
                  povračilnimi ukrepi močno prizadele civilno prebivalstvo. Največjo skupino žrtev
                  (8.599 ali 28,8 %) med vsemi žrtvami Spodnje Štajerske predstavljajo prav civilne
                  žrtve. Največ žrtev (3.592) med njimi je povzročil nemški okupator: 1.447 jih je
                  umrlo v izgnanstvu, 1.286 v internaciji in sicer v taboriščih Dachau, Mauthausen,
                  Flossenburg, Buchenwald, Auschwitz, Ravensbruck ter v drugih taboriščih vse tja od
                  Norveške do Francije. Nad 800 civilistov je bilo med talci in 262 jih je npr.
                  umrlo v nesrečah, ki so bile povezane z vojnimi dogodki. V tovrstnih nesrečah je
                  bilo udeleženih veliko otrok, saj so otroci pogosto v igri posegli po neznanih
                  predmetih, ki so bila v resnici eksplozivna sredstva.</p>
               <p xml:id="elaborat-p-89">Dalje je 737 civilistov umrlo v bombardiranjih, pri čemer
                  jih je velika večina (625) življenje izgubilo v bombardiranjih zavezniškega
                  letalstva v zadnjih razdobjih vojne. Proti domačemu civilnemu prebivalstvu, ki je
                  na razne načine sodelovalo z okupacijskimi oblastmi oziroma je bilo nenaklonjeno
                  partizanstvu, pa je nastopilo tudi partizanstvo, ki je svoje akcije na Štajerskem
                  sicer usmerjalo zlasti proti okupatorju. Pri tem ni šlo le za t. i.
                  »volksdeutscherje«, temveč tudi za Slovence in tiste med njimi, ki jim je bilo
                  nemštvo blizu in so bili označeni za »nemčurje«. Partizani so do uradnega konca
                  vojne maja 1945 obračunali z vsaj 520 civilisti.</p>
               <p xml:id="elaborat-p-90">S Spodnje Štajerske je skupno po dosedanjih podatkih v
                  nemških uniformiranih enotah (vojaških in policijskih) izgubilo življenje 8.521
                  Slovencev ali 28,5 % vseh žrtev z obravnavanega območja. Na frontah jih je
                  življenje izgubilo vsaj 3.687. Usoda skoraj tolikih (3.397) izginulih
                  mobiliziranih Slovencev v nemško vojsko pa ni znana in veljajo za pogrešane
                  oziroma so izginili v neznanih okoliščinah.</p>
               <p xml:id="elaborat-p-91">Kljub temu, da so bili na Štajerskem zaradi hudega
                  okupatorjevega pritiska pogoji za odporniško dejavnost zelo težki, se je le-ta po
                  ponavljajočih se udarcih v letih 1941 in 1942 v letu 1943 postopno obnovila na
                  širših območjih Štajerske in se v letu 1944 po prihodu XIV. divizije na Štajersko
                  razmahnila. Pripadniki odporniškega gibanja, tj. partizani in aktivisti
                  Osvobodilne fronte, predstavljajo s 7.314 žrtvami tretjo največjo skupino ali 24,5
                  % vseh žrtev s Spodnje Štajerske. Večina njih jih je padla v neposrednih spopadih
                  z okupatorjem, 777 jih je bilo med talci, 348 jih je umrlo v internaciji, nad 430
                  je pogrešanih oziroma so izginili v neznanih okoliščinah.</p>
               <p xml:id="elaborat-p-92">Pri 9.681 smrtnih žrtvah ali 32 % žrtev Spodnje Štajerske
                  se vojnega statusa v dosedanji raziskavi ni dalo ugotoviti. Ti ljudje so umirali v
                  internaciji, izgnanstvu, v bombardiranjih in nesrečah, v povojnih pobojih in
                  drugih okoliščinah, ki so značilne za vojno.</p>
               <p xml:id="elaborat-p-93">Iz naštetega sledi, da so na Spodnjem Štajerskem nemške
                  sile same ali s svojimi pomožnimi oddelki neposredno zakrivile 10.405 žrtev ali
                  34,8 % vseh žrtev Spodnje Štajerske. Pri okrog 9.500 žrtvah povzročitelj smrti ni
                  znan, v tem številu pa je zajetih 4.079 mobilizirancev v nemško vojsko. Rdeča
                  armada je neposredno povzročila najmanj 3.437 žrtev, ob upoštevanju, da pri 4.079
                  žrtvah med mobiliziranimi v nemško vojsko povzročitelj smrti ni znan in da so se
                  številni borili na vzhodni fronti, pa je njena udeležba kot povzročitelja smrti
                  skoraj zagotovo večja.</p>
               <p xml:id="elaborat-p-94">Partizanske enote so povzročile do konca vojne 4,8 % vseh
                  žrtev s stalnim prebivališčem na Štajerskem, protirevolucija oziroma domobranci
                  2,5 %, enote NDH oziroma ustaši 1,5 % žrtev. V povojnih pobojih, od maja 1945 do
                  konca januarja 1946 je bilo s Spodnje Štajerske usmrčenih 2.723 oseb ali 9 % vseh
                  žrtev Spodnje Štajerske.</p>
               <p xml:id="elaborat-p-95">Tako kot drugod po Sloveniji je po končani vojni sledil
                  obračun nove komunistične oblasti s pripadniki nemške narodne manjšine in tistimi,
                  ki so dejansko ali domnevno sodelovali z nacističnim režimom oziroma z nasprotniki
                  odporniškega gibanja. Na območju, kjer je bilo približno 4 % nemškega
                  prebivalstva, so povojni množični poboji prizadeli zlasti civilno prebivalstvo,
                  tako slovenske kot tudi nemške narodnosti. Med žrtvami povojnih pobojev pa so bili
                  tudi Slovenci, vključeni v različne okupatorjeve oborožene formacije (Nemška
                  vojska, Wehrmannschaft) in Slovenci iz vrst oborožene protirevolucije (slovenski
                  četniki, domobranci), katerih število pa je, zaradi praktične odsotnosti
                  državljanske vojne na obravnavanem območju v primerjavi z žrtvami izmed civilnega
                  prebivalstva in neznanega statusa, neprimerno nižje; v povojnih pobojih je
                  slednjih umrlo 213: 41 domobrancev, 149 slovenskih četnikov, 14 pripadnikov nemške
                  vojske, 9 članov Wehrmannschafta. Povojno preganjanje in poboji pripadnikov nemške
                  narodne manjšine so bili v funkciji povračilnih ukrepov zaradi ravnanja nemškega
                  okupatorja in nemške manjšine na Slovenskem med vojno, ki se je nacificirala in
                  aktivno podpirala okupatorja. Slovence, določene za usmrtitev, pa je oblast imela
                  za dejanske in domnevne okupatorjeve sodelavce in jih je prepoznavala kot
                  politične nasprotnike. Bili so obtoženi, da so se s svojimi dejanji prekršili
                  zoper slovensko narodno čast.</p>
               <p xml:id="elaborat-p-96">Na Spodnjem Štajerskem so pripadniki Ozne začeli preganjati
                  tam živeče ljudi takoj po koncu vojne: maja, junija in julija 1945 ter jeseni
                  1945. Že maja so aretirali člane Švabsko- nemške kulturne zveze - kulturbundovce
                  in funkcionarje Štajerske domovinske zveze, junija in julija pa druge nemške
                  prebivalce-volksdeutscherje in Slovence, ki so bili osumljeni sodelovanja z
                  okupatorjem. V drugi polovici leta 1945 so na podlagi okupatorjevega arhivskega
                  gradiva o članstvu v Kulturbundu in Štajerski domovinski zvezi sestavili nove
                  sezname ljudi za aretacijo. Tako je bilo od maja 1945 do konca januarja 1946 s
                  Spodnje Štajerske usmrčenih 2.723 oseb ali 9 % vseh žrtev Spodnje Štajerske, med
                  katerimi je bilo npr. kar 1.350 oseb ženskega spola (skoraj 50 %). Nacionalno
                  pripadnost tistih, ki so se šteli oziroma so jih prištevali k nemški manjšini, pa
                  je zaradi pomanjkanja ustrezne dokumentacije težavno ugotavljati. Če bi osebe, za
                  katere nacionalna pripadnost ni znana, na podlagi priimkov in socialnega statusa
                  šteli za osebe nemške narodnosti (kar pa absolutno ni zanesljiv kriterij!!!), bi
                  bila podoba naslednja: dobra polovica usmrčenih (1.529) ali 56% oseb bi lahko
                  pripadala nemški narodnosti, 1.194 ali 44% oseb pa so bili Slovenci. Vsekakor je
                  ta segment žrtvoslovne slike na Štajerskem še močno nedorečen in potreben
                  nadaljnjih raziskav.</p>
               <p xml:id="elaborat-p-97">Glavnina povojnih usmrtitev oseb z območja Spodnje
                  Štajerske je bila izvršena maja in junija 1945 (okrog 1.390), v poletnih mesecih
                  (418) ter proti koncu leta 1945 in v začetku leta 1946 (približno 320), ostale so
                  se odvile v jesenskih mesecih leta 1945 z bolj ali manj enakomerno številčno
                  porazdelitvijo, posamezni primeri usmrtitev pa so se zgodili tudi tekom leta 1946
                  po mesecu januarju. Usmrčeni v povojnih pobojih so bili sprva praviloma aretirani
                  in zaslišani na podlagi ovadbe, ki jo je oddelek Ozne prejel od terenskih
                  političnih organizacij ali Narodne zaščite. Praviloma so bili odpeljani v eno
                  izmed koncentracijskih oziroma delovnih kazenskih taborišč, kjer so bili ponovno
                  zaslišani od pripadnikov preiskovalnega odseka Ozne, ki so se na podlagi ovadbe in
                  zbranih obvestil odločili, ali se zoper posamezno osebo uvede sodni postopek ali
                  pa se jo zaradi pomanjkanja dokazov izpusti. Če so se odločili za t. i. transport,
                  je to običajno pomenilo, da je taka oseba izginila neznano kam. Ljudje, ki so ob
                  in po koncu druge svetovne vojne izginjali v neznanih okoliščinah, so bili sprva
                  običajno aretirani od pripadnikov Ozne, nato zaprti po raznih zaporih, in
                  premeščeni v taborišča, pogosto v taborišče Strnišče. Iz arhivskega gradiva (npr.
                  iz arhiva k mrliškim matičnim knjigam) je razvidno, da so tisti, ki so izginili
                  neznano kam iz taborišča v Strnišču, bili večinoma prej zaprti v mariborskih
                  zaporih. V gradivu se pri teh pojavlja tudi navedba: »odpeljan v rajh«. Po
                  ugotovitvah Komisije za izvajanje zakona o popravi krivic Vlade RS in iz Popisa
                  žrtev druge svetovne vojne in neposredno po njej je razvidno, da so »odpeljani v
                  rajh« bili nekje pod Pohorjem oziroma na širšem območju Maribora likvidirani. Samo
                  na Hoškem Pohorju v okolici Areha je npr. ugotovljenih 23 grobišč. Na Pohorju so
                  bili poleg četnikov usmrčeni mnogi t. i. »mariborski Nemci«. Nekateri so bili
                  usmrčeni že v priporu, in to v zaporih v Mariboru in Celju ter na Ptuju.</p>
               <p xml:id="elaborat-p-98">Največ oseb je pogrešanih potem, ko so bili odpeljani
                  neznano kam iz naslednjih taborišč in manjših »zbirnih baz« Ozne: Strnišče pri
                  Ptuju, Hrastovec pri Sv. Lenartu v Slovenskih goricah, Bresternica pri Mariboru,
                  Studenci pri Mariboru, Kamnica pri Mariboru, Tezno pri Mariboru, Teharje pri
                  Celju, Pobrežje pri Mariboru. Kraji množičnih in posamičnih povojnih usmrtitev so
                  poleg že omenjenega širšega območja Maribora tudi ob drugih urbanih središčih na
                  Spodnjem Štajerskem. V Mislinjski dolini so to Žančani pri Podgorju pri Slovenj
                  Gradcu. Tam so bili verjetno usmrčeni nekateri mobiliziranci v nemško vojsko,
                  domobranci in hrvaški begunci, pa tudi nekateri domačini. Na območju Slovenske
                  Bistrice sta taka kraja Zgornja Bistrica in Velenik. Medvojno protiletalsko
                  zaklonišče na Zgornji Bistrici, v ljudskem jeziku znano pod imenom bunker na
                  Zgornji Bistrici, je proti koncu leta 1945 in v januarju 1946 bilo morišče
                  civilnega prebivalstva iz vrst pripadnikov nemške narodnosti z območja Slovenske
                  Bistrice. Umorjeni so bili premožni ljudje in njihove družine, torej veliki
                  kmetje, lastniki gospodarskih obratov in trgovin. Ugotovljena je identiteta 18
                  žrtev, med katerimi je tudi družina grofa Ferdinanda Attemsa. V Šaleški dolini so
                  bili poboji na Goricah pri Šoštanju, v Savinjski dolini v gozdovih pri Marija Reki
                  itd. V Mariji Reki naj bi povojne oblasti obračunale s tistimi, ki se v času vojne
                  niso odzvali vpoklicu v partizane. Gre predvsem za žrtve iz Zagorja, Hrastnika,
                  Trbovelj, okolice Žalca, Prebolda in Celja. Usmrčeni so bili sprva zaprti ali v
                  enem od tamkajšnjih zaporov ali v taborišču Teharje.</p>
               <p xml:id="elaborat-p-99">Največ žrtev na Spodnjem Štajerskem odpade na tiste, ki so
                  bili udeleženi v neposrednih spopadih (okrog 9.050), okrog 5.440 je bilo
                  pogrešanih ali pa so izginili v neznanih okoliščinah ali pa so umrli zaradi
                  različnih posledic, povezanih z vojno. Umorjenih in ustreljenih je bilo približno
                  4.120, zaradi internacije jih je umrlo približno 2.770, zaradi izgnanstva in
                  prisilnega dela okrog 1.830, nad 1.900 jih je bilo med talci, nad 2.700 pa jih je
                  izginilo v povojnih pobojih. Za približno 2.600 smrtnih žrtev pa je vzrok smrti
                  neznan.</p>
               <p xml:id="elaborat-p-100">V bazi <hi rend="italic">Smrtne žrtve med prebivalstvom na
                     območju Republike Slovenije med drugo svetovno vojno in neposredno po njej</hi>
                  je evidentiranih 29.852 žrtev s stalnim bivališčem v okupacijski enoti Spodnja
                  Štajerska. Spodnje tabele podajajo žrtvoslovno sliko glede na vojni status žrtev,
                  glede na povzročitelje smrti in glede na vzroke smrti.</p>
               <table rend="table-scroll" xml:id="elaborat-table-8">
                  <head>Tabela 8: Žrtve z območja Spodnje Štajerske glede na vojni status</head>
                  <row role="label">
                     <cell>Vojni status</cell>
                     <cell>Število žrtev</cell>
                  </row>
                  <row>
                     <cell>Jug. kraljeva vojska</cell>
                     <cell>190</cell>
                  </row>
                  <row>
                     <cell>Partizanske enote (NOV in POS(J)</cell>
                     <cell>6 612</cell>
                  </row>
                  <row>
                     <cell>Aktivisti OF</cell>
                     <cell>702</cell>
                  </row>
                  <row>
                     <cell>Civilisti, sodelavec partizanskega gibanja itd.</cell>
                     <cell>8 599</cell>
                  </row>
                  <row>
                     <cell>Nemška vojska</cell>
                     <cell>7 871</cell>
                  </row>
                  <row>
                     <cell>Nemška policija</cell>
                     <cell>127</cell>
                  </row>
                  <row>
                     <cell>nemške uniformirane formacije (Wehrmannschaft ...)</cell>
                     <cell>427</cell>
                  </row>
                  <row>
                     <cell>SS</cell>
                     <cell>96</cell>
                  </row>
                  <row>
                     <cell>Slovenski četnik</cell>
                     <cell>175</cell>
                  </row>
                  <row>
                     <cell>Neznan status</cell>
                     <cell>4 966</cell>
                  </row>
                  <row>
                     <cell>Drugo</cell>
                     <cell>87</cell>
                  </row>
                  <row>
                     <cell>Skupaj</cell>
                     <cell>29 852</cell>
                  </row>
               </table>
               <table rend="table-scroll" xml:id="elaborat-table-9">
                  <head xml:id="elaborat-p-101">Tabela 9: Žrtve na območju Spodnje Štajerske glede
                     na povzročitelja smrti</head>
                  <row role="label">
                     <cell>Povzročitelj smrti</cell>
                     <cell>Število žrtev</cell>
                  </row>
                  <row>
                     <cell>Nemške okupacijske enote</cell>
                     <cell>10 197</cell>
                  </row>
                  <row>
                     <cell>Rdeča armada</cell>
                     <cell>3 437</cell>
                  </row>
                  <row>
                     <cell>Partizani (NOV in POS (J)</cell>
                     <cell>1 438</cell>
                  </row>
                  <row>
                     <cell>OZNA</cell>
                     <cell>1 705</cell>
                  </row>
                  <row>
                     <cell>JA</cell>
                     <cell>578</cell>
                  </row>
                  <row>
                     <cell>Neznan povzročitelj</cell>
                     <cell>9 681</cell>
                  </row>
                  <row>
                     <cell>Zavezniške vojaške enote</cell>
                     <cell>955</cell>
                  </row>
                  <row>
                     <cell>Nemške uniformirane formacije (Wehrmannschaft itd)</cell>
                     <cell>38</cell>
                  </row>
                  <row>
                     <cell>Gestapo</cell>
                     <cell>141</cell>
                  </row>
                  <row>
                     <cell>SS</cell>
                     <cell>29</cell>
                  </row>
                  <row>
                     <cell>Sam</cell>
                     <cell>129</cell>
                  </row>
                  <row>
                     <cell>Domobranci (+ v sodelovanju)</cell>
                     <cell>735</cell>
                  </row>
                  <row>
                     <cell>Ustaši</cell>
                     <cell>466</cell>
                  </row>
                  <row>
                     <cell>Četniki</cell>
                     <cell>39</cell>
                  </row>
                  <row>
                     <cell>Kozaki</cell>
                     <cell>92</cell>
                  </row>
                  <row>
                     <cell>Ukrajinske enote</cell>
                     <cell>16</cell>
                  </row>
                  <row>
                     <cell>Drugo</cell>
                     <cell>177</cell>
                  </row>
                  <row>
                     <cell>Skupaj</cell>
                     <cell>29 852</cell>
                  </row>
               </table>
               <table rend="table-scroll" xml:id="elaborat-table-10">
                  <head>Tabela 10: Žrtve na Spodnjem Štajerskem glede na vzrok smrti</head>
                  <row role="label">
                     <cell>Vzrok smrti</cell>
                     <cell>Število žrtev</cell>
                  </row>
                  <row>
                     <cell>Padli, v spopadih in posledic le-teh</cell>
                     <cell>9 043</cell>
                  </row>
                  <row>
                     <cell>Taborišča, internacije</cell>
                     <cell>2 769</cell>
                  </row>
                  <row>
                     <cell>Izgnanstvo, prisilnega dela</cell>
                     <cell>1 831</cell>
                  </row>
                  <row>
                     <cell>Vojnem ujetništvu</cell>
                     <cell>260</cell>
                  </row>
                  <row>
                     <cell>Žrtve bombardiranj</cell>
                     <cell>981</cell>
                  </row>
                  <row>
                     <cell>Nesreče</cell>
                     <cell>466</cell>
                  </row>
                  <row>
                     <cell>Povojni poboji</cell>
                     <cell>2 723</cell>
                  </row>
                  <row>
                     <cell>Talci</cell>
                     <cell>1 935</cell>
                  </row>
                  <row>
                     <cell>Umorjeni in ustreljeni (do konca vojne)</cell>
                     <cell>4 124</cell>
                  </row>
                  <row>
                     <cell>Pogrešani (do konca vojne)</cell>
                     <cell>2 802</cell>
                  </row>
                  <row>
                     <cell>Neznan vzrok smrti</cell>
                     <cell>2 637</cell>
                  </row>
                  <row>
                     <cell>Drugo</cell>
                     <cell>281</cell>
                  </row>
                  <row>
                     <cell>Skupaj</cell>
                     <cell>29 852</cell>
                  </row>
               </table>
            </div>
            <div type="subchapter" xml:id="study.4">
               <head xml:id="elaborat-head-14">Gorenjska</head>
               <p xml:id="elaborat-p-102">Po kapitulaciji Kraljevine Jugoslavije aprila 1941 je
                  nemški okupator poleg Štajerske in Koroške zasedel tudi Gorenjsko, kjer je ob
                  začetku vojne bivalo nekaj več kot 183.000 prebivalcev. Nemška okupacijska uprava
                  na Gorenjskem je po izvršeni okupaciji nemudoma začela uvajati nov red, s katerim
                  so nacisti želeli Gorenjsko popolnoma ponemčiti; svoje ukrepe so utemeljevali z
                  zatrjevanjem, da se »dežela samo vrača v naročje Nemcev, iz katerega je bila
                  dvajset let iztrgana«. Začelo se je raznarodovanje in nasilje.</p>
               <p xml:id="elaborat-p-103">V začetku maja so se pričele priprave na preselitev
                  približno 80.000 prebivalcev z Gorenjskega v skladu z načrti državnega komisarja
                  za utrditev nemštva Heinricha Himmlerja. Za preselitev gorenjskega prebivalstva so
                  uredili zbirno taborišče v šolskih zavodih Sv. Stanislava v Šentvidu nad
                  Ljubljano, kjer so junija zbrali že okoli 800 oseb, predvsem vplivnih ljudi.
                  Zaradi različnih razlogov so oblasti že avgusta 1941 sklenile ustaviti izganjanje
                  prebivalstva in ga prestaviti na povojni čas. V izgnanstvu je v celotnem obdobju
                  vojne umrlo 138 oseb s stalnim bivališčem na Gorenjskem. Največ, to je 94, jih je
                  umrlo v Nemčiji, ostali pa na Hrvaškem ali v Srbiji.</p>
               <p xml:id="elaborat-p-104">Nemški okupator je nad prebivalci Gorenjske izvajal
                  poostreno nasilje še zlasti po začetku odporniških akcij. V letu 1941 je povzročil
                  smrt 214 oseb s stalnim bivališčem na Gorenjskem, med njimi je bilo največ oseb
                  ustreljenih kot talcev, in sicer 118. Po vojnem statusu so prevladovali partizani,
                  aktivisti OF in sodelavci odporniškega gibanja. Po pozivu Glavnega poveljstva
                  slovenskih partizanskih čet o prehodu iz dobe priprav v oborožen boj se je po
                  pripravah, ki jih je v okviru OF vodila predvsem KPS, vstaja razmahnila ravno na
                  Gorenjskem, kjer formirajo več čet, ki se že poleti 1941 povezujejo v
                  bataljone.</p>
               <p xml:id="elaborat-p-105">Kot odgovor na prve akcije je okupator ustanovil izredno
                  sodišče, ki je 1. avgusta izreklo smrtno kazen z ustrelitvijo štirim pripadnikom
                  oziroma sodelavcem partizanskega gibanja. Obsodbe so izvedli naslednjega dne. Vsi
                  štirje so bili ustreljeni v Slatni pri Begunjah. Dva sta bila pripadnika
                  partizanskih enot, dva pa civilista oziroma sodelavca partizanskega gibanja. Po
                  napadu Rašiške čete 18. septembra 1941 na nemški avtomobil je nemški okupator iz
                  maščevanja 20. septembra požgal Rašico, zatem pa izsledil četo ter jo razbil; v
                  spopadih je ubil dva partizana ter ujeli ranjenega poveljnika, ki je ranam
                  podlegel, ujel pa je še pet partizanov in jih postrelil kot talce. Hude izgube je
                  npr. utrpel Storžiški bataljon, ko je ob nemškem napadu avgusta 1941 pod Storžičem
                  padlo osem borcev itd.</p>
               <p xml:id="elaborat-p-106">Posvetovanje v Stolicah v Srbiji konec septembra 1941 je
                  bilo pomembno za nadaljnji razvoj partizanskega bojevanja v Sloveniji in tudi na
                  Gorenjskem posebej; tam izrečena kritika dotedanjega dela in dosežkov oboroženega
                  odpora v Sloveniji je spodbudila številčno rast partizanskih enot in nov vzpon
                  partizanske dejavnosti. Pozno jeseni je Glavno poveljstvo slovenskih partizanskih
                  čet začelo ponovno pripravljati usklajeno vojaško-politično dejavnost na več
                  območjih. Načrt je bil, da naj bi v treh jedrih, in sicer na Gorenjskem, na
                  območju Kamnik-Št. Pavel-Trbovlje in območju Krim-Mokrc dosegli lokalno premoč
                  partizanskih enot in spodbudili širšo vstajo, ki naj bi izbojevala »osvobojena
                  ozemlja«. Vstaja je bila načrtovana za začetek decembra 1941. Le na Gorenjskem, na
                  desnem bregu Save od Dovjega do Poljanske doline, je organizatorjem uspelo
                  spodbuditi množično vstopanje prebivalstva v partizanske enote. Načrt vstaje je
                  predvideval težišče v Poljanski dolini, začela pa naj bi se 16. decembra.
                  Tamkajšnje partizanske enote so se številčno okrepile. Tako je bataljon Ivana
                  Cankarja uspel vključiti okoli 300 novih borcev in ohraniti bojno sposobnost,
                  kakršno je pokazal ob uničenju nemške policijske enote v Rovtu 12. decembra 1941,
                  ko je v njegovi zasedi padlo 45 nemških policistov.</p>
               <p xml:id="elaborat-p-107">Začetek leta 1942 je zaznamoval tridnevni boj v Dražgošah
                  in maščevanje okupatorja nad vaščani Dražgoš potem, ko se je partizanski bataljon
                  umaknil iz Dražgoš. Okupator je ustrelil 42 prebivalcev Dražgoš, med katerimi je
                  bilo 5 mladoletnikov. Med tridnevnimi boji v Dražgošah je padlo tudi osem
                  partizanov, na Mošenjski planini po umiku iz Dražgoš pa še nadaljnjih 12. Po teh
                  porazih je nastopila huda kriza v odporništvu, kajti okupator je uspel razbiti
                  tudi organizacijo Osvobodilne fronte in Komunistične partije Slovenije na terenu.
                  Nemški okupator je na Gorenjskem v zimi 1941/42 (od decembra 1941 do vključno
                  februarja 1942) povzročil smrt 99 pripadnikov partizanskih enot s stalnim
                  bivališčem na Gorenjskem. S postopnim številčnim porastom oziroma konsolidacijo
                  odporništva pa se je spomladi 1942 partizanska dejavnost ponovno okrepila. Nemški
                  okupator si je prizadeval izkoreniniti vsakršen odpor, in samo od marca 1942 do
                  vključno junija 1942 je povzročil smrt vsaj 87 pripadnikov partizanskih enot z
                  Gorenjske.</p>
               <p xml:id="elaborat-p-108">Podobno kot z razmerami na svojem območju ni bil
                  zadovoljen italijanski okupator, ni bil zadovoljen tudi nemški na Gorenjskem in
                  Štajerskem. Še zlasti so ga skrbele razmere na Gorenjskem, saj je imelo tudi
                  vodstvo odpora to pokrajino za posebej pomembno in je prek nje napotilo II. grupo
                  odredov na Štajersko. Od 541 partizanov II. grupe odredov je prišlo na Štajersko
                  do začetka septembra 1942 le okrog 120 borcev.</p>
               <p xml:id="elaborat-p-109">Vodja nemške policije Heinrich Himmler je 25. junija 1942
                  ukazal »pomiriti« obe pokrajini z nasilnimi ukrepi in ofenzivo poznano pod imenom
                  »Enzian«. Ta ofenzivni načrt je bil usklajen z italijansko ofenzivo na
                  italijanskem zasedenem ozemlju. V kratkem času je nemški okupator prečesal vso
                  Gorenjsko, postrelil nekaj stotin talcev (samo v juliju 225 oseb s stalnim
                  bivališčem na Gorenjskem, med njimi 10 mladoletnikov), požgal in z zemljo zravnal
                  enajst vasi in zaselkov, iz katerih so postrelili ne samo odrasle, ampak celo
                  mladoletne moške prebivalce, ženske in otroke pa odgnali v taborišče Šentvid nad
                  Ljubljano, od koder so bili izgnani v Nemčijo. Nemški okupator je v času ofenzive,
                  torej od julija 1942 do septembra 1942, povzročil smrt 424 oseb s stalnim
                  bivališčem na Gorenjskem, največ meseca julija, in sicer 292. Prevladovali so
                  civilisti. V ostalih dveh mesecih so prevladovali pripadniki partizanskih enot.
                  Mnogi so bili odpeljani v taborišča. V celotnem vojnem obdobju je v nemških
                  taboriščih umrlo vsaj 684 oseb s stalnim bivališčem na Gorenjskem, od tega 107
                  pripadnikov NOV in POS.</p>
               <p xml:id="elaborat-p-110">V času omenjene nemške ofenzive so nemškemu okupatorju pri
                  nasilju pomagali tudi »raztrganci«. To so bile manjše enote, sestavljene iz
                  dezerterjev in nasprotnikov partizanskega gibanja, ki jih je vodil gestapo,
                  izdajale pa so se za partizane, da bi lažje mogle odkrivati aktiviste OF in
                  partizanske simpatizerje oziroma sodelavce gibanja. Nasprotniki partizanskega
                  gibanja, ki jih je k temu spodbujal tudi razvoj v Ljubljanski pokrajini, kjer so
                  med italijansko ofenzivo skupaj z okupatorjem nastopale tudi enote vaških
                  stražarjev, so začeli tudi na Gorenjskem iskati tesnejše stike z nemškimi oblastmi
                  in gestapom. Nasprotnike partizanskega gibanja, resnične ali domnevne, so
                  partizanske enote kaznovale s smrtjo. V času ofenzive, torej od julija do
                  septembra 1942, so partizanske formacije povzročile smrt 71 oseb z Gorenjske,
                  predvsem civilistov. Do smrtnih obsodb pa je prihajalo tudi med partizanskimi
                  borci zaradi različnih obtožb. V času vojne so pripadniki partizanskih enot
                  povzročili smrt 883 civilistov z Gorenjske in 3 sodelavcev partizanskega gibanja,
                  za 131 partizanskih žrtvah pa podatki o vojnem statusu niso pridobljeni. Varnostno
                  obveščevalna služba pa je v času vojne povzročila smrt 140 civilistov in 35 oseb
                  neugotovljenega vojnega statusa z Gorenjske.</p>
               <p xml:id="elaborat-p-111">Na Gorenjskem so morale partizanske enote in OF še vedno
                  delovati pod zelo hudim okupatorjevim pritiskom. Čeprav je nemški okupator uradno
                  opustil načrte za priključitev teh pokrajin k nemškemu rajhu, ga to zaradi
                  pomanjkanja delovne sile v industriji in vojakov na frontah ni oviralo, da ne bi
                  razširil veljavnosti nemških zakonov in odredb o obvezni državni delovni in
                  vojaški službi na zasedena območja Slovenije. Delovno in vojaško obveznost je na
                  Gorenjskem uvedel 7. julija 1942. Vojaški uradi so na Gorenjskem popisali in
                  pregledali mladeniče iz letnikov 1920 do 1925. Rojene v letih 1922 in 1923 so
                  vpoklicali še istega leta, druge pa leta 1943, načelno najprej v državno delovno
                  službo, nato pa v vojsko. Mnogi so se odzvali vpoklicu zaradi strahu pred
                  represalijami nad njihovimi družinami in tudi zato, ker niso mogli dobiti zveze s
                  partizanskimi enotami. Toda pozimi 1942 in na pomlad 1943 je mnogo vpoklicanih
                  namesto v nemško vojsko odšlo v partizane. Mobiliziranci v nemško vojsko so prav
                  tako obsežna kategorija žrtev druge svetovne vojne na Slovenskem. V raziskavi je
                  bilo mogoče evidentirati 1.767 mobilizirancev v nemško vojsko z Gorenjske. Največ
                  mobilizirancev je padlo v letu 1944, in sicer kar 1.028. Med povzročitelji
                  prevladuje Rdeča armada, za kar 742 mobilizirancev pa povzročitelj ni znan. Nemški
                  okupator je ubil tudi 9 dezerterjev iz nemške vojske, ki so imeli stalno bivališče
                  na Gorenjskem.</p>
               <p xml:id="elaborat-p-112">V letu 1943 je številčna moč gorenjskih partizanskih
                  bataljonov močno porasla, bojna dejavnost se je okrepila, precejšnje pa so bile
                  tudi izgube. Prešernova brigada je tega leta utrpela dva huda poraza; v spopadu v
                  Žirovskem Vrhu je avgusta padlo 44 borcev te brigade in domačinov, decembra pa je
                  brigada doživela hud poraz na Pokljuki, kjer so nemške enote uničile njen 3.
                  bataljon in je padlo vsaj 26 partizanskih borcev. Nemški okupator je od decembra
                  1942 do vključno marca 1943 povzročil smrt 99 partizanov z Gorenjske. Do konca
                  leta 1943 pa še nadaljnjih 382. V letu 1944 pa je povzročil smrt kar 990
                  pripadnikov NOV in POS z Gorenjske, v letu 1945 pa še nadaljnjih 608. Partizani pa
                  niso umirali samo na bojnem polju, pač pa tudi v taboriščih in kot talci. V
                  celotnem vojnem obdobju je v nemških taboriščih in zaradi njih umrlo 172
                  pripadnikov NOV in POS, ustreljenih kot talci pa je bilo 251 pripadnikov NOV in
                  POS.</p>
               <p xml:id="elaborat-p-113">Jeseni 1942 je prišlo do neuspešnega poskusa organiziranja
                  vaških straž na Gorenjskem. VOS je izvedela za tozadevne poskuse in likvidirala
                  industrialca Rada Hribarja in veleposestnika Alojza Mejača. Usmrtitve so dosegle
                  vrh leta 1943. V tem letu je VOS umorila 73 oseb z Gorenjske, med njimi več
                  županov kot npr. šenčurskega župana Antona Umnika, smledniška župana Jožeta
                  Burgarja itd.</p>
               <p xml:id="elaborat-p-114">Spomladi 1943 je bil v Polhograjskih Dolomitih ustanovljen
                  Gorenjski četniški odred in sredi leta četniški pokrajinski pododbor za Gorenjsko.
                  Prva skupina četnikov je prišla junija 1943 v Žiri. Prišli so tudi v stik z
                  rajonskim sekretarjem OF in želeli sodelovati s partizani ter si zagotoviti prosto
                  gibanje po poljanskem hribovju, vendar do pogajanj ni prišlo. Po kapitulaciji
                  Italije sta se Gorenjski in Primorski četniški odred skupaj z vaškimi stražarji
                  umaknila na Vrhniko in se pozneje priključila domobrancem. Evidentiranih je 27
                  slovenskih četnikov s stalnim bivališčem na Gorenjskem, ki so izgubili življenje
                  zaradi vojne.</p>
               <p xml:id="elaborat-p-115">Ob koncu leta 1943 se je na Gorenjskem pojavila tudi
                  organizacija Črna roka, vendar so partizani organizatorje v glavnem pobili. Eden
                  izmed voditeljev je bil Janko Soklič. Prve žrtve Črne roke so padle že decembra
                  1943. Na Jesenicah so npr. pobili sedem aktivistov OF. Marca 1944 so zopet umorili
                  šest ljudi. Ljudje so bili zaradi tega zelo vznemirjeni, tako da je aprila 1944
                  gestapo Črni roki prepovedal delovanje, vendar so ti morili še do decembra 1944. V
                  celotnem vojnem obdobju so umorili 27 oseb z Gorenjske, vendar je treba ob tem
                  opozoriti, da ta kategorija žrtev ni sistematično raziskana.</p>
               <p xml:id="elaborat-p-116">V letu 1944 se je na Gorenjsko razširilo tudi domobranstvo
                  pod imenom Gorenjska samozaščita. Ob dejstvu, da v obdobju ustanavljanja prvih
                  domobranskih postojank na Gorenjskem ni bilo močnih partizanskih enot, da so na
                  Gorenjskem delovali vodje SLS za Gorenjsko, da so se za ustanavljanje nove
                  organizacije zanimali tudi ljubljanski voditelji meščanskih strank, da je bil tudi
                  nemški okupator pripravljen dovoliti ustanovitev enot, ki bi bile pomožna policija
                  in bi pomagale vzdrževati red in varnost, in da je na dopust prihajalo vse več
                  vpoklicanih Gorenjcev v nemško vojsko, ki se niso želeli vrniti na fronto, so se
                  oblikovali pogoji, ki so pripeljali k ustanovitvi prvih postojank na Gorenjskem.
                  Le-te so se sčasoma razširile predvsem v trikotniku Kranj - Kamnik - Škofja Loka
                  in precej otežile delovanje partizanskim vojaškim enotam in političnim
                  organizacijam zlasti v nižinskih predelih. Evidentiranih je 1.736 smrtnih žrtev
                  med pripadniki Gorenjske samozaščite, ki so imeli stalno bivališče na Gorenjskem.
                  Večina njih, to je kar 1.573, je bila žrtev povojnih pobojev. Pripadniki Gorenjske
                  samozaščite pa so v teku vojne povzročili smrt 250 oseb, v sodelovanju z nemškim
                  okupatorjem pa skupno 388; med njimi gorenjski domobranci v samostojnih akcijah
                  povzročili smrt 148 pripadnikov NOV in POS z Gorenjske, v sodelovanju z
                  okupacijskimi enotami pa skupno mdr. smrt 232 partizanov, 29 pripadnikov drugih
                  partizanskih formacij, 60 aktivistov OF in 44 civilistov.</p>
               <p xml:id="elaborat-p-117">Proti koncu vojne je Slovensko ozemlje dobilo značaj
                  širšega zaledja vseh treh front s pomembnimi prometnimi potmi. Pri tem je okupator
                  uporabljal slovensko delovno silo, hkrati pa jo dovažal tudi od drugod. Na
                  zasedenih območjih je utrjeval predvsem mesta in pomembnejše industrijske kraje,
                  ki so bili izpostavljeni bombardiranju zavezniškega letalstva. Ugotovljeno je 162
                  oseb z Gorenjske, ki so bile žrtve zavezniškega bombardiranja; med njimi je bilo
                  124 civilistov. Sicer pa je v vseh bombardiranjih skupno umrlo 246 Gorenjcev doma
                  in po svetu.</p>
               <p xml:id="elaborat-p-118">Enote NOV in POS so bile v zimskih mesecih 1944/45 zaradi
                  okrepljene dejavnosti okupatorja in Gorenjske samozaščite ves čas v aktivni
                  obrambi ali pa umiku. Okupatorjev cilj je bil očistiti zaledje bodočega bojišča in
                  zavarovati umik svojih enot iz Jugoslavije in Italije. Enote NOV in POS so
                  ohranile strateško najvažnejše dele partizanskega ozemlja 7. in 9. korpusa, manjša
                  partizanska ozemlja pa so bila v glavnem izgubljena. Pozimi 1944/45 (december
                  1944-februar 1945) je nemški okupator povzročil smrt 333 oseb iz Gorenjske,
                  Gorenjska samozaščita 32 partizanskih borcev, v skupnih akcijah pa je umrlo še 28
                  oseb. V istem obdobju so enote NOV in POS povzročile smrt 67 oseb iz Gorenjske. Od
                  marca 1945 do 9. maja 1945 je nemški okupator samo v Sloveniji povzročil smrt kar
                  370 pripadnikov NOV in POS iz Gorenjske, pripadniki Gorenjske samozaščite 85 (od
                  tega 5 civilistov), skupaj z okupatorji pa še 24. V istem obdobju so enote NOV in
                  POS povzročile smrt 83 oseb iz Gorenjske, od tega 16 civilistov.</p>
               <p xml:id="elaborat-p-119">V bazi <hi rend="italic">Smrtne žrtve med prebivalstvom na
                     območju Republike Slovenije med drugo svetovno vojno in neposredno po njej</hi>
                  je evidentiranih 13.292 žrtev s stalnim bivališčem na Gorenjskem. V spodnjih
                  tabelah je podana razčlemba podatkov o smrtnih žrtvah glede na njihov vojni
                  status, povzročitelje smrti, vzroke smrti in o žrtvah med pripadniki NOV in POS
                  glede na leto njihove smrti.</p>
               <table rend="table-scroll" xml:id="elaborat-table-11">
                  <head>Tabela 11: Smrtne žrtve z Gorenjske glede na vojni status</head>
                  <row role="label">
                     <cell>Vojni status</cell>
                     <cell>Število</cell>
                  </row>
                  <row>
                     <cell>NOV in POS</cell>
                     <cell>4495</cell>
                  </row>
                  <row>
                     <cell>Civilist</cell>
                     <cell>2713</cell>
                  </row>
                  <row>
                     <cell>Aktivist OF</cell>
                     <cell>509</cell>
                  </row>
                  <row>
                     <cell>Neznan</cell>
                     <cell>981</cell>
                  </row>
                  <row>
                     <cell>Vaški stražar</cell>
                     <cell>1</cell>
                  </row>
                  <row>
                     <cell>Slovensko domobranstvo</cell>
                     <cell>224</cell>
                  </row>
                  <row>
                     <cell>Gorenjska samozaščita</cell>
                     <cell>1736</cell>
                  </row>
                  <row>
                     <cell>Slovenski četnik</cell>
                     <cell>27</cell>
                  </row>
                  <row>
                     <cell>Nemška vojska</cell>
                     <cell>1767</cell>
                  </row>
                  <row>
                     <cell>Drugo</cell>
                     <cell>839</cell>
                  </row>
               </table>
               <table rend="table-scroll" xml:id="elaborat-table-12">
                  <head>Tabela 12: Smrtne žrtve z Gorenjske glede na povzročitelja smrti</head>
                  <row role="label">
                     <cell>Povzročitelj</cell>
                     <cell>Število</cell>
                  </row>
                  <row>
                     <cell>Italijanski okupator</cell>
                     <cell>82</cell>
                  </row>
                  <row>
                     <cell>Italijanski okupator-MVAC/vaški stražar</cell>
                     <cell>10</cell>
                  </row>
                  <row>
                     <cell>MVAC/vaški stražar</cell>
                     <cell>25</cell>
                  </row>
                  <row>
                     <cell>Nemški okupator</cell>
                     <cell>4952</cell>
                  </row>
                  <row>
                     <cell>Nemški okupator/Slovensko domobranstvo</cell>
                     <cell>110</cell>
                  </row>
                  <row>
                     <cell>Nemški okupator/Gorenjska samozaščita</cell>
                     <cell>137</cell>
                  </row>
                  <row>
                     <cell>Slovensko domobranstvo</cell>
                     <cell>270</cell>
                  </row>
                  <row>
                     <cell>Gorenjska samozaščita</cell>
                     <cell>250</cell>
                  </row>
                  <row>
                     <cell>Slovenski četnik</cell>
                     <cell>7</cell>
                  </row>
                  <row>
                     <cell>Neznan</cell>
                     <cell>2126</cell>
                  </row>
                  <row>
                     <cell>JA</cell>
                     <cell>1798</cell>
                  </row>
                  <row>
                     <cell>OZNA</cell>
                     <cell>81</cell>
                  </row>
                  <row>
                     <cell>NOV in POS</cell>
                     <cell>1451</cell>
                  </row>
                  <row>
                     <cell>VOS</cell>
                     <cell>206</cell>
                  </row>
                  <row>
                     <cell>Drugo</cell>
                     <cell>1793</cell>
                  </row>
               </table>
               <table rend="table-scroll" xml:id="elaborat-table-13">
                  <head>Tabela 13: Smrtne žrtve z Gorenjske glede na vzrok smrti</head>
                  <row>
                     <cell>Vzrok smrti</cell>
                     <cell>Število</cell>
                  </row>
                  <row>
                     <cell>Neznan</cell>
                     <cell>678</cell>
                  </row>
                  <row>
                     <cell>Nesreča povezana z vojnimi dogodki</cell>
                     <cell>268</cell>
                  </row>
                  <row>
                     <cell>Oborožen spopad</cell>
                     <cell>3700</cell>
                  </row>
                  <row>
                     <cell>Pogrešan</cell>
                     <cell>594</cell>
                  </row>
                  <row>
                     <cell>Posledice boja</cell>
                     <cell>199</cell>
                  </row>
                  <row>
                     <cell>Posledice ran</cell>
                     <cell>167</cell>
                  </row>
                  <row>
                     <cell>Posledice taborišča</cell>
                     <cell>31</cell>
                  </row>
                  <row>
                     <cell>Represalija</cell>
                     <cell>1</cell>
                  </row>
                  <row>
                     <cell>Samomor</cell>
                     <cell>66</cell>
                  </row>
                  <row>
                     <cell>Talec-ustreljen</cell>
                     <cell>928</cell>
                  </row>
                  <row>
                     <cell>Umorjen</cell>
                     <cell>1874</cell>
                  </row>
                  <row>
                     <cell>Umorjen v internaciji</cell>
                     <cell>47</cell>
                  </row>
                  <row>
                     <cell>Umorjen v zaporu</cell>
                     <cell>6</cell>
                  </row>
                  <row>
                     <cell>Umrl v izgnanstvu</cell>
                     <cell>138</cell>
                  </row>
                  <row>
                     <cell>Umrl v taborišču</cell>
                     <cell>684</cell>
                  </row>
                  <row>
                     <cell>Umrl v zaporu</cell>
                     <cell>20</cell>
                  </row>
                  <row>
                     <cell>Usmrtitev s sodbo vojaškega ali posebnega sodišča</cell>
                     <cell>60</cell>
                  </row>
                  <row>
                     <cell>Ustreljen</cell>
                     <cell>1331</cell>
                  </row>
                  <row>
                     <cell>Žrtev bombardiranja</cell>
                     <cell>246</cell>
                  </row>
                  <row>
                     <cell>Žrtev povojnih pobojev</cell>
                     <cell>1812</cell>
                  </row>
                  <row>
                     <cell>Drugo</cell>
                     <cell>462</cell>
                  </row>
               </table>
               <table rend="table-scroll" xml:id="elaborat-table-14">
                  <head>Tabela 14: Smrtne žrtve z Gorenjske iz vrst NOV in POS glede na leto
                     smrti</head>
                  <row role="label">
                     <cell>Leto</cell>
                     <cell>Število</cell>
                  </row>
                  <row>
                     <cell>1941</cell>
                     <cell>98</cell>
                  </row>
                  <row>
                     <cell>1942</cell>
                     <cell>437</cell>
                  </row>
                  <row>
                     <cell>1943</cell>
                     <cell>783</cell>
                  </row>
                  <row>
                     <cell>1944</cell>
                     <cell>1856</cell>
                  </row>
                  <row>
                     <cell>1945</cell>
                     <cell>1201</cell>
                  </row>
                  <row>
                     <cell>Neznano leto</cell>
                     <cell>120</cell>
                  </row>
               </table>
            </div>
            <div type="subchapter" xml:id="study.5">
               <head xml:id="elaborat-head-19">Koroška</head>
               <p xml:id="elaborat-p-120">Na Koroškem, tj. v Mežiški dolini z Dravogradom, je po
                  preračunavanjih v začetku vojne živelo nekaj manj kot 19.000 prebivalcev. Zaradi
                  vojnih in povojnih dogodkov je navedeno območje izgubilo 1.306 oseb ali 6,9 %
                  tedanjega prebivalstva. To pa pomeni, da je Koroška utrpela za 0,4 % večjo izgubo
                  prebivalstva kot jo je v povprečju s 6,5 % izgubo utrpel celotni slovenski
                  prostor. Po matičnih knjigah je bilo za Koroško moč preveriti približno 50 % žrtev
                  2. svetovne vojne in povojnega nasilja, kar je pod splošnim povprečjem, ki je
                  sicer bilo doseženo v raziskavi.</p>
               <p xml:id="elaborat-p-121">Že ob napadu Nemčije na Kraljevino Jugoslavijo je nemški
                  okupator povzročil smrt 15 domačinov - 5 jih je padlo v spopadih z nemškimi
                  silami, 4 so umrli za posledicami ran, 5 jih je bilo ustreljenih, 1 oseba je
                  izgubila življenje ob bombardiranju Beograda. Junija 1941 so kot žrtve
                  nacističnega nasilja umrli oziroma je bilo pomorjenih - evtanaziranih 7 ljudi, ki
                  so bili duševno in telesno prizadeti ali telesno onemogli; umorili so jih v
                  Hartheimu pri Linzu oziroma v Feldhofu pri Gradcu.</p>
               <p xml:id="elaborat-p-122">Nemška okupacija je spodbudila nastanek prve odporniške
                  skupine na območju Dravograda že poleti 1941, pojav prvih partizanov na območju
                  Mežiške doline julija in avgusta 1942, razvoj in krepitev odporniškega gibanja na
                  Koroškem leta 1943 in razmah le- tega v letu 1944.</p>
               <p xml:id="elaborat-p-123">Kakor drugje je nemški okupator tudi tu ostro odgovoril na
                  pojave odporništva. Prvi talci s Koroške (3) so bili ustreljeni že avgusta 1941v
                  Begunjah. V celotnem obdobju okupacije pa so nacisti v okviru talskega sistema
                  usmrtili 32 talcev doma s Koroške - poleg že omenjenih Begunj, še v Domžalah,
                  Mariboru, Ptuju, Dravogradu, Lescah, Pamečah, Bučkovcih in v še nekaterih drugih
                  krajih izven Slovenije (Eberstein v Avstriji, Bosanska Gradiška, Kraljevo). To
                  najhujše nasilje je bilo najbolj intenzivno v zadnjih dveh letih vojne, saj je
                  takrat bila ustreljena več kot polovica (18) vseh talcev s Koroške. Zvečine je šlo
                  za osebe, ki so bile prepoznavno vpete v odporniško gibanje, pa tudi za
                  civiliste.</p>
               <p xml:id="elaborat-p-124">Največjo skupino žrtev na Koroškem predstavljajo
                  pripadniki partizanskega gibanja: partizani in aktivisti Osvobodilne fronte. Na
                  območju Koroške so z manjšimi ali večjimi akcijami delovale naslednje partizanske
                  enote: Zidanškova brigada in XIV. divizija z območja Pohorja, Koroški odred z
                  območja Koroške ter Lackov odred s Kozjaka. Med pripadniki partizanskega gibanja
                  je življenje izgubilo 476 oseb, večinoma v bojnih spopadih in zaradi posledic
                  le-teh, v internaciji in v že omenjenih streljanjih talcev. To pomeni, da žrtve
                  med pripadniki odporniškega gibanja predstavljajo 36 % vseh žrtev z obravnavanega
                  območja. Večina teh jih je padla ali na drugačne načine preminila v spopadih z
                  okupatorjem, okrog 40 jih je umrlo v taborišču, 15 pa v streljanjih talcev.</p>
               <p xml:id="elaborat-p-125">Med mobiliziranimi v okupatorjeve oborožene formacije -
                  nemško vojsko (Wehrmacht), v druge okupatorjeve enote in policijski aparat, je
                  padlo 176 domačinov ali 13,5 % vseh žrtev s Koroške - od tega mdr. 82 v spopadih,
                  25 je pogrešanih, 26 je izgubilo življenje v neznanih okoliščinah. Poleg 169
                  mobilizirancev v nemško vojsko so življenje izgubili še 3 pripadniki SS enot, 2
                  pripadnika nemške policije in dva pripadnika pomožnih enot.</p>
               <p xml:id="elaborat-p-126">Med civilisti je življenje izgubilo najmanj 261 ljudi ali
                  20 % vseh žrtev z obravnavanega območja. Civilisti predstavljajo po številu žrtev
                  drugo največjo skupino na Koroškem. Žrtev med civilisti je gotovo še več, saj je
                  za 393 oseb ali 30 % smrtnih žrtev z obravnavanega območja vojni status ostal
                  neugotovljen. Največ nasilja nad civilnim prebivalstvom so povzročile nemške
                  vojaške in policijske enote; le-te so zakrivile vsaj 183 smrtnih žrtev. Vsaj 12
                  civilistov so ob sklepnih vojaških operacijah postrelili ali pomorili pripadniki
                  enot Neodvisne države Hrvaške. Partizani so do konca vojne povzročili smrt vsaj 14
                  ljudi, Ozna pa zvečine maja 1945 smrt še nadaljnjih 12 oseb. Civilisti so
                  najpogosteje umirali v okupatorskih taboriščih in zaradi posledic le-teh, saj jih
                  je zaradi teh okoliščin umrlo kar 75. Nemški okupator jih je nadaljnjih 55 pomoril
                  oziroma ustrelil. Vsaj 37 oseb je umrlo v izgnanstvu, 9 pa jih je izgubilo
                  življenje v streljanjih talcev. Zavezniška bombardiranja so terjala 6 življenj. V
                  bombardiranjih je skupno izgubilo življenje 19 oseb, pri čemer gre za civiliste in
                  za osebe neznanega vojnega statusa; zavezniško bombardiranje Dravograda 5. aprila
                  1945 je terjalo 7 žrtev.</p>
               <p xml:id="elaborat-p-127">Na Koroškem je umrlo 27 ljudi zaradi nesreč povezanih z
                  vojnimi dogodki. Med njimi je bilo 12 oseb mladoletnih, v 11 primerih pa je šlo za
                  vojaške osebe.</p>
               <p xml:id="elaborat-p-128">Med zaključnimi operacijami, ko so potekali hudi boji z
                  nemškimi in ostalimi vojaškimi enotami, ki so se umikale z Balkana, je umrlo 52
                  oseb: smrt 18 oseb so povzročile nemške oborožene sile, 16 oborožene formacije
                  Neodvisne države Hrvaške, v 11 primerih povzročitelj ni znan, v 7 primerih pa je
                  šlo za nesrečo, povezano z vojnimi dogodki oziroma razmerami.</p>
               <p xml:id="elaborat-p-129">Po končani vojni, predvsem maja in junija 1945, je tako
                  kot drugod po Sloveniji sledil obračun s tistimi, ki so dejansko ali domnevno
                  sodelovali z nacističnim režimom. V povojnih množičnih pobojih, vključno z
                  umorjenimi, ustreljenimi in pogrešanimi jih je na Koroškem umrlo nad 100 ali 8,8 %
                  med vsemi žrtvami z obravnavanega območja in to večinoma v taboriščih in zbirnih
                  bazah Ozne: Strnišče pri Ptuju, Bresternica pri Mariboru, Teharje in v neznanem
                  kraju. V večini primerov status oseb ni znan, v nekaj primerih pa je šlo za osebe,
                  ki so bile aktivne v nemških organizacijah.</p>
               <p xml:id="elaborat-p-130">Če povzamemo, so na Koroškem nemške sile same ali s
                  svojimi pomožnimi oddelki neposredno zakrivile 648 žrtev ali 50 % vseh žrtev
                  Koroške. Pri okrog 270 žrtvah povzročitelj smrti neznan, v tem številu pa je
                  zajetih npr. 62 mobilizirancev v nemško vojsko. Rdeča armada je povzročila
                  neposredno najmanj 102 žrtvi, partizanske enote so zakrivile smrt 76 ali 6 % oseb,
                  Ozna pa približno prav toliko (6 %).</p>
               <p xml:id="elaborat-p-131">Največ žrtev na Koroškem odpade na tiste, ki so bili
                  udeleženi v neposrednih spopadih (okrog 400), okrog 225 jih je umrlo v internaciji
                  oziroma zaradi posledic le-te; 125, od tega po vojni 31, jih je bilo pogrešanih
                  ali pa so izginili v neznanih okoliščinah; umorjenih in ustreljenih je bilo
                  približno 261, od tega 30 po vojni; zaradi izgnanstva jih je umrlo 49; nad 30 jih
                  je bilo med talci. Nad 100 pa jih je izginilo v povojnih pobojih.</p>
               <p xml:id="elaborat-p-132">V bazi <hi rend="italic">Smrtne žrtve med prebivalstvom na
                     območju Republike Slovenije med drugo svetovno vojno in neposredno po njej</hi>
                  je evidentiranih 1.306 žrtev s stalnim bivališčem na Koroškem. V spodnjih tabelah
                  je podana razčlemba podatkov o smrtnih žrtvah glede na njihov vojni status,
                  povzročitelje smrti in vzrok smrti.</p>
               <table rend="table-scroll" xml:id="elaborat-table-15">
                  <head>Tabela 15: Smrtne žrtve s Koroške glede na vojni status</head>
                  <row role="label">
                     <cell>Vojni status</cell>
                     <cell>Število žrtev</cell>
                  </row>
                  <row>
                     <cell>Jug. kraljeva vojska</cell>
                     <cell>4</cell>
                  </row>
                  <row>
                     <cell>NOV in POS(J)</cell>
                     <cell>454</cell>
                  </row>
                  <row>
                     <cell>Aktivisti OF</cell>
                     <cell>13</cell>
                  </row>
                  <row>
                     <cell>Civilist, sodelavec partizanskega gibanja</cell>
                     <cell>261</cell>
                  </row>
                  <row>
                     <cell>Nemška vojska</cell>
                     <cell>169</cell>
                  </row>
                  <row>
                     <cell>Nemška policija</cell>
                     <cell>2</cell>
                  </row>
                  <row>
                     <cell>nemške uniformirane formacij (Wehrmannschaft..)</cell>
                     <cell>2</cell>
                  </row>
                  <row>
                     <cell>SS</cell>
                     <cell>3</cell>
                  </row>
                  <row>
                     <cell>Neznan status</cell>
                     <cell>393</cell>
                  </row>
                  <row>
                     <cell>Drugo</cell>
                     <cell>5</cell>
                  </row>
                  <row>
                     <cell>Skupaj</cell>
                     <cell>1306</cell>
                  </row>
               </table>
               <table rend="table-scroll" xml:id="elaborat-table-16">
                  <head>Tabela 16: Smrtne žrtve s Koroške glede na povzročitelja smrti</head>
                  <row role="label">
                     <cell>Povzročitelj smrti</cell>
                     <cell>Število žrtev</cell>
                  </row>
                  <row>
                     <cell>Nemške okupacijske enote</cell>
                     <cell>601</cell>
                  </row>
                  <row>
                     <cell>Rdeča armada</cell>
                     <cell>102</cell>
                  </row>
                  <row>
                     <cell>Partizani (NOV in POS (J)</cell>
                     <cell>76</cell>
                  </row>
                  <row>
                     <cell>OZNA</cell>
                     <cell>51</cell>
                  </row>
                  <row>
                     <cell>JA</cell>
                     <cell>1</cell>
                  </row>
                  <row>
                     <cell>Neznan povzročitelj</cell>
                     <cell>353</cell>
                  </row>
                  <row>
                     <cell>Zavezniške vojaške enote</cell>
                     <cell>14</cell>
                  </row>
                  <row>
                     <cell>Nemške uniformirane formacije (Wehrmannschaft itd.)</cell>
                     <cell>1</cell>
                  </row>
                  <row>
                     <cell>Gestapo</cell>
                     <cell>42</cell>
                  </row>
                  <row>
                     <cell>SS</cell>
                     <cell>4</cell>
                  </row>
                  <row>
                     <cell>Sam</cell>
                     <cell>7</cell>
                  </row>
                  <row>
                     <cell>Domobranci</cell>
                     <cell>21</cell>
                  </row>
                  <row>
                     <cell>Četniki</cell>
                     <cell>1</cell>
                  </row>
                  <row>
                     <cell>Drugo</cell>
                     <cell>33</cell>
                  </row>
                  <row>
                     <cell>Skupaj</cell>
                     <cell>1306</cell>
                  </row>
               </table>
               <table rend="table-scroll" xml:id="elaborat-table-17">
                  <head>Tabela 17: Smrtne žrtve s Koroške glede na </head>
                  <row role="label">
                     <cell>Vzrok smrti</cell>
                     <cell>Število žrtev</cell>
                  </row>
                  <row>
                     <cell>Padli, v spopadih in posledic le-teh</cell>
                     <cell>402</cell>
                  </row>
                  <row>
                     <cell>Umrli zaradi taborišča oz. internacije</cell>
                     <cell>225</cell>
                  </row>
                  <row>
                     <cell>Umrli zaradi izgnanstva</cell>
                     <cell>49</cell>
                  </row>
                  <row>
                     <cell>Umrli v vojnem ujetništvu</cell>
                     <cell>5</cell>
                  </row>
                  <row>
                     <cell>Žrtve bombardiranj</cell>
                     <cell>19</cell>
                  </row>
                  <row>
                     <cell>Umrli zaradi nesreč, povezanimi z vojnimi dogodki</cell>
                     <cell>27</cell>
                  </row>
                  <row>
                     <cell>Umrli v povojnih pobojih (vključno z umorjenimi, ustreljenimi in
                        pogrešanimi po končani vojni do jan. 1946)</cell>
                     <cell>116</cell>
                  </row>
                  <row>
                     <cell>Padli kot talci</cell>
                     <cell>33</cell>
                  </row>
                  <row>
                     <cell>Umorjeni (do konca vojne)</cell>
                     <cell>102</cell>
                  </row>
                  <row>
                     <cell>Ustreljeni (do konca vojne)</cell>
                     <cell>112</cell>
                  </row>
                  <row>
                     <cell>Pogrešani (do konca vojne)</cell>
                     <cell>58</cell>
                  </row>
                  <row>
                     <cell>Drugo</cell>
                     <cell>158</cell>
                  </row>
                  <row>
                     <cell>Skupaj</cell>
                     <cell>1306</cell>
                  </row>
               </table>
            </div>
            <div type="subchapter" xml:id="study.6">
               <head xml:id="elaborat-head-23">Primorska</head>
               <p xml:id="elaborat-p-133">Viktimološka skica o Primorski, ki se je izrisala v času
                  raziskave, lahko poda dovolj natančen oris najhujših posledic druge svetovne vojne
                  in povojnega nasilja, ki so izražene v smrtnih žrtvah. Temeljna demografska
                  dejstva, ki jih je ugotovila raziskava, sporočajo, da je Primorska med in
                  neposredno po 2. svetovni vojni izgubila 5,4 % svojega prebivalstva, kar je nekaj
                  manj od ugotovljenega slovenskega povprečja. Kot za druga slovenska okolja pa tudi
                  za Primorsko velja, da je postajala vojna iz leta v leto bolj nasilna, kar se
                  izrazi na višini in strukturi žrtev. Po vstopu Italije v vojno 10. junija 1940 je
                  istega leta ugotovljenih 27 žrtev, pretežno vpoklicanih mož v redne in druge
                  oddelke italijanske vojske. Nato leta 1941 to število naraste že na 139 žrtev, saj
                  je 6. aprila 1941 Italija napadla in okupirala dele slovenskega ozemlja. Leta 1942
                  število žrtev naraste že na 725, naslednja leta pa bi lahko imenovali leta totalne
                  vojne, saj je leta 1943 ugotovljenih 3.665, naslednje leto 5.278 žrtev in leta
                  1945 (vključno s povojnimi poboji) kar 3.474 žrtev. Glede na to, da raziskava sega
                  tudi v povojni čas, naj omenimo, da je do konca januarja 1946 na Primorskem
                  ugotovljenih še 46 žrtev, ki so umrle bodisi za posledicami vojne bodisi zaradi
                  povojnega nasilja.</p>
               <p xml:id="elaborat-p-134">V spodnji tabeli je podana razčlemba strukture žrtev na
                  Primorskem glede na njihov vojni status, v katerega so bile vpete v času vojne
                  oziroma času njihove smrti.</p>
               <table rend="table-scroll" xml:id="elaborat-table-18">
                  <head>Tabela 18: Število in struktura smrtnih žrtev na Primorsk</head>
                  <row role="label">
                     <cell>Vojni status</cell>
                     <cell>Št. žrtev</cell>
                     <cell>% glede na vse žrtve</cell>
                     <cell>% žrtev/(cca 260.000 prebivalcev)</cell>
                  </row>
                  <row>
                     <cell>Partizanske enote</cell>
                     <cell>6629</cell>
                     <cell>47,3</cell>
                     <cell>2,5</cell>
                  </row>
                  <row>
                     <cell>Civilisti</cell>
                     <cell>4101</cell>
                     <cell>29,2</cell>
                     <cell>1,6</cell>
                  </row>
                  <row>
                     <cell>Italijanska vojska, delovnimi bataljoni</cell>
                     <cell>1306</cell>
                     <cell>9,3</cell>
                     <cell/>
                  </row>
                  <row>
                     <cell>Neugotovljen</cell>
                     <cell>1093</cell>
                     <cell/>
                     <cell/>
                  </row>
                  <row>
                     <cell>Aktivisti OF</cell>
                     <cell>436</cell>
                     <cell>3,3</cell>
                     <cell/>
                  </row>
                  <row>
                     <cell>Domobranci (SD, SNVZ, GS)</cell>
                     <cell>252</cell>
                     <cell>1,8</cell>
                     <cell/>
                  </row>
                  <row>
                     <cell>It. partizanski oddelki</cell>
                     <cell>62</cell>
                     <cell/>
                     <cell/>
                  </row>
                  <row>
                     <cell>Zavezniška vojska</cell>
                     <cell>43</cell>
                     <cell/>
                     <cell/>
                  </row>
                  <row>
                     <cell>It. kolaborantske enote</cell>
                     <cell>28</cell>
                     <cell/>
                     <cell/>
                  </row>
                  <row>
                     <cell>Evropski odpor</cell>
                     <cell>22</cell>
                     <cell/>
                     <cell/>
                  </row>
                  <row>
                     <cell>It. fašistična policija</cell>
                     <cell>15</cell>
                     <cell/>
                     <cell/>
                  </row>
                  <row>
                     <cell>Nemška vojska, policija</cell>
                     <cell>10</cell>
                     <cell/>
                     <cell/>
                  </row>
                  <row>
                     <cell>Tigr</cell>
                     <cell>7</cell>
                     <cell/>
                     <cell/>
                  </row>
                  <row>
                     <cell>SS</cell>
                     <cell>5</cell>
                     <cell/>
                     <cell/>
                  </row>
                  <row>
                     <cell>Slovenski četniki</cell>
                     <cell>3</cell>
                     <cell/>
                     <cell/>
                  </row>
                  <row>
                     <cell>Drugo</cell>
                     <cell>2</cell>
                     <cell/>
                     <cell/>
                  </row>
                  <row>
                     <cell>Skupaj</cell>
                     <cell>14015</cell>
                     <cell/>
                     <cell>5,4 %</cell>
                  </row>
               </table>
               <p xml:id="elaborat-p-135">Na obravnavanem območju so bile zaradi omenjenih posledic
                  vojnega nasilja najbolj prizadete občine: Brda (469 žrtev ali 8,9 % izguba
                  prebivalstva), Miren-Kostanjevica (461 žrtev ali 8,8 % izguba prebivalstva), Komen
                  (467 žrtev ali 8,7 % izguba prebivalstva), Cerkno (542 žrtev ali 8,6 % izguba
                  prebivalstva) in Tolmin (1.168 žrtev ali 7,1 % izguba prebivalstva). Gre namreč za
                  okolja, kjer se je zelo močno izrazilo ali fašistično ali okupatorsko nasilje. Pri
                  tem mislimo tako na ofenzivne operacije - denimo jeseni 1943 in pomladi 1945 - kot
                  na drugo nasilje nad civilnim prebivalstvom, ponekod pa je bilo ob tem zaznati
                  tudi pojave revolucionarnega nasilja in kolaboracije, notranja »medslovenska«
                  nasprotja pa so se nato tam razvila v medsebojno vojaško obračunavanje. Omenjene
                  občine tako izstopajo tudi od ugotovljenega slovenskega povprečja (6,5 %). Na
                  Primorskem so občine, ki so primerljive s slovenskim povprečjem: Ajdovščina (1.030
                  žrtev ali 6,5 % izguba prebivalstva), Idrija (956 žrtev ali 6,7 % izguba
                  prebivalstva), Nova Gorica (1.637 žrtev ali 6,7 % izguba prebivalstva), Sežana
                  (657 žrtev ali 6,7 % izguba prebivalstva), Kanal (509 žrtev ali 6,5 % izguba
                  prebivalstva), Ilirska Bistrica (1.091 žrtev ali 6,1 % izguba prebivalstva) in
                  Vipava (404 žrtve ali 5,8 % izguba prebivalstva). Vse druge občine so izgubile
                  manj kot 5 % prebivalstva, med njimi pa izstopata Piran z 2 % izgubo in Izola z
                  1,6 % izgubo prebivalstva.</p>
               <p xml:id="elaborat-p-136">Najbolj prizadeta je bila moška populacija, saj je bila
                  vojna še vedno pretežno moška zadeva. Ugotovljeno je namreč bilo 12.591 žrtev med
                  moškimi, tako da le-ti predstavljajo 89,8 % delež vseh žrtev na Primorskem.</p>
               <p xml:id="elaborat-p-137">V veliki meri gre pri žrtvah za mlade ljudi. Struktura
                  žrtev glede na to, kdaj so bile rojene, namreč pokaže, da je do leta 1900
                  ugotovljenih med nekaj deset do največ okrog 100 žrtev na letnik rojstva, med leti
                  1901 in 1907 je ugotovljenih med 200 in 300 žrtev na posamezen letnik rojstva. Med
                  leti 1908 do 1915 je ugotovljenih med 300 in 400 žrtev na posamezen letnik, medtem
                  ko so letniki rojstva iz sklepnega obdobja 1. svetovne vojne nekaj manj zastopani
                  med žrtvami, saj je ugotovljenih do 205 žrtev na posamezen letnik, nato pa z letom
                  1920 nastopijo letniki, ki jih je vojna najbolj prizadela. Do leta 1925 je v
                  posameznem letniku namreč ugotovljenih med skoraj 500 do skoraj 700 žrtev. Mnogi
                  med njimi si (še) niso niti ustvarili družine, saj je bilo med žrtvami ugotovljeno
                  5.241 samskih (pretežno gre za mlade) in 1.106 mladoletnih žrtev, pri 3.941 žrtvah
                  ni bilo mogoče ugotoviti zakonskega stanu, a je med njimi mnogo mladih, pri
                  katerih je mogoče predvidevati, da se še niso poročili. Ti podatki nakazujejo, da
                  je tudi Primorska zaradi vojne doživela težke demografske posledice, s katerimi se
                  je soočala po vojni.</p>
               <p xml:id="elaborat-p-138">Narodnostna struktura žrtev seveda ni presenetljiva, saj
                  je žrtev med slovenskim prebivalstvom 13.488, med Italijani pa je ugotovljenih 362
                  žrtev; pri slednjih gre za avtohtono italijansko prebivalstvo ali pa za tiste
                  priseljence, ki so se s poroko z domačinko trajno vpeli v primorski prostor.</p>
               <p xml:id="elaborat-p-139">Na naravo 2. svetovne vojne na Primorskem morda najbolje
                  opozori struktura žrtev. Med 2. svetovno vojno in neposredno po njej po številu
                  žrtev še vedno izstopajo oborožene osebe, sodelujoče v raznih vojaško/policijskih
                  formacijah, saj lahko vsaj pri 8.351 žrtvah (v 59,6 %) to z gotovostjo trdimo.
                  Največ žrtev je ugotovljenih med pripadniki partizanskih enot (tako doma kot na
                  nekdanjem jugoslovanskem teritoriju), saj jih je 6.628; skupaj s politično
                  aktivnimi pripadniki gibanja, t. i. aktivisti OF, pa izgube partizanskega gibanja
                  predstavljajo več kot polovico vseh žrtev. To je zagotovo ena od najpomembnejših
                  značilnosti Primorske in medvojnega zgodovinskega dogajanja na njenih tleh. Z
                  nekaj manj kot tretjinskim deležem sledijo žrtve med (neoboroženim) civilnim
                  prebivalstvom, čigar število 4.101 žrtev pokaže zlasti na vseobsežnost vojnega
                  nasilja. Ob omejitvi, da pri 1.093 žrtvah ni bilo mogoče ugotoviti njihove vojne
                  udeležbe, lahko ocenimo, da je znotraj tega števila pričakovati še (precejšen)
                  delež civilistov, zato je nasilna narava 2. svetovne vojne na Primorskem še toliko
                  bolj očitna, saj se delež pobitih, umrlih in pogrešanih civilistov povzpne nad
                  tretjino vseh žrtev. Vendarle pa je to primer tudi drugod po Sloveniji. Nad 1.000
                  žrtev je ugotovljenih samo še pri eni skupini, to je pri možeh, vpoklicanih v
                  oddelke italijanske kraljeve vojske, saj jih je vsaj 1.306 tam padlo, bilo ubitih
                  ali pa so umrli v vojnem ujetništvu, v posebnih delovnih bataljonih (vojaška
                  internacija) ali za drugimi posledicami vojne.</p>
               <p xml:id="elaborat-p-140">Raziskava je izkazala še eno razsežnost, namreč to, kje
                  vse so Primorci izgubljali življenja: kot italijanski vojaki so namreč izgubljali
                  življenja vse od Afrike do širnih prostranstev nekdanje Sovjetske zveze, pa v
                  posebnih delovnih bataljonih v Italiji, nato v nemških koncentracijskih taboriščih
                  po Evropi, v zavezniških ujetniških taboriščih v Afriki in celo v Indiji, kasneje
                  pa kot pripadniki prekomorskih in drugih partizanskih enot še na Balkanu, seveda
                  pa je vojna največ življenj zahtevala kar doma. Na današnjem območju Slovenije je
                  namreč življenje izgubilo 8.319 Primorcev, v Italiji 1.226, v Nemčiji 1.158, na
                  območju nekdanje Jugoslavije 1.008, nekdanje Sovjetske zveze pa vsaj 382.</p>
               <p xml:id="elaborat-p-141">Glavnina Slovencev v Italiji je izbruh druge svetovne
                  vojne pričakala protifašistično razpoložena in, kar je za vojne razmere ključno,
                  tajno organizirana, saj so dotlej italijanske fašistične oblasti zatrle njihovo
                  javno politično nastopanje. Vlogo zdesetkane nacionalne inteligence pa je skušala
                  nadomestiti duhovščina. Vsi trije svetovnonazorski tabori, narodno liberalni,
                  krščansko socialni in komunistični so sicer nadaljevali s svojimi narodnoobrambnim
                  delom, a tajno. Nekatere njihove protifašistične aktivnosti so šle tudi v korist
                  zahodnih zaveznikov. Vendar je Italija naslednje leto, torej leta 1940, upočasnila
                  oziroma zavrla ta zagon.</p>
               <p xml:id="elaborat-p-142">Ob vstopu Italije v vojno 10. junija 1940 so italijanske
                  vojaške oblasti začele premeščati slovenske fante z območja Julijske krajine, da
                  bi ob napadu na Jugoslavijo zavarovale vzhodno mejo države. Skupaj z drugimi
                  vpoklicanimi Slovenci vred so jih razorožene razporedili v posebne delovne
                  bataljone, ki so jih zbrali na jugu Italije in na Sardiniji. Do napada na
                  Jugoslavijo je izgubilo življenje že vsaj 46 vpoklicanih mož in fantov, nekateri
                  od njih na fronti, drugi v posebnih delovnih bataljonih, del pa za posledicami
                  vojaške službe.</p>
               <p xml:id="elaborat-p-143">Italijanska tajna policija je istega leta z množičnimi
                  aretacijami, konfinacijami in obsodbami pred Posebnim sodiščem za zaščito države
                  uničila prej omenjene temelje političnih povezovanj med Slovenci. Prizadete so
                  bile vse politične skupine, najtežje pa liberalna in komunistična. Slovensko
                  duhovščino je zopet obvarovalo njeno dobro organizirano tajno delovanje. Večino od
                  aretiranih tristo protifašistov so konfinirali (zaprli) ali internirali, 60
                  obtožencem pa je decembra 1941 sodilo omenjeno sodišče na drugem tržaškem procesu.
                  Več kot 50 obtožencev je sodišče obsodilo na daljše ali krajše zaporne kazni,
                  štiri člane organizacije Tigr in enega komunista pa so 15. decembra 1941 usmrtili
                  na Opčinah. Narodno gibanje je s tem doživelo hud udarec, kar je imelo pomembne
                  posledice za razvoj procesov v vojne času. Manjkalo je aktivnih moških letnikov in
                  brez moškega kadra je praktično ostal tudi Narodni svet, v tem času pa se tudi
                  duhovščina ni politično izpostavljala.</p>
               <p xml:id="elaborat-p-144">Italijanske fašistične oblasti so po napadu na Jugoslavijo
                  (Slovenijo) še posebej poostrile nadzor in represijo nad ljudmi, predvsem Slovenci
                  in Hrvati, pa tudi antifašisti italijanske narodnosti. Represija, ki so jo
                  izvajale razne veje policije (tajna policija, karabinjerji, finančna policija
                  itd.), konfinacije, internacije, zapori idr. so imeli še pred aprilom 1941 za
                  posledico 11 mrtvih civilistov. Ob napadu pa so italijanske oblasti izpraznile
                  prostor ob svoji vzhodni meji, tako da so evakuirale »drugorodno« prebivalstvo v
                  notranjost Italije. Po nekaj tednih so se izgnanci začeli vračati na po večini
                  izropane domove. V izgnanstvu pa sta umrla vsaj 2 starostnika s Primorske.
                  Nadaljnje usode Primorske pa po italijanskem napadu na Slovenijo 6. aprila 1941 ni
                  mogoče razumeti brez poznavanja dogodkov v osrednji Sloveniji, od koder je v
                  Julijsko krajino prodirala tudi politična propaganda.</p>
               <p xml:id="elaborat-p-145">Ne glede na ekspanzionistične načrte, ki jih je imela
                  Italija na Balkanu in v Podonavju, je bilo proti koncu aprila 1941 jasno, da bo -
                  in tudi je - interesna območja med Italijo in Nemčijo tam zakoličil Hitler. Tako
                  si Mussolini, ki se je dotlej že zavedal, da je podrejen partner v osnem
                  zavezništvu, ni mogel prisvojiti tolikšnih območjih, kot bi si želel, ko je
                  načrtoval napad. Tega ni dosegel ne v Sloveniji in ne na Hrvaškem.</p>
               <p xml:id="elaborat-p-146">Mussolini je v tekmi za ozemlja v Sloveniji dejansko
                  hitel, saj je Hitler Slovenijo - še bolj kot Hrvaško, kjer je Mussoliniju
                  zagotavljal več vpliva - razkosal po svoji meri. Mussoliniju pa se je mudilo
                  vzpostaviti branik pred nemškim prodorom na jugovzhod. Na koncu je Mussolini
                  zasedel območje, ki je bilo gospodarsko šibko, meja z nemškimi zasedbenimi območji
                  pa je potekala tako, da so ostala »nova italijanska ozemlja« celo brez
                  gospodarskega zaledja. Fašistična Italija je imela s priključitvijo Ljubljanske
                  pokrajine k Italiji še eno računico. Prepričana je bila, da bo s tem lažje
                  zatirala odpor slovanskega življa v Julijski krajini, ki se je dolgoletnemu
                  fašističnemu nasilju zoperstavljal tudi z orožjem, ki je tja prihajalo iz
                  Jugoslavije (Slovenije). Italija je želela njihov odpor onemogočiti tako, da bi na
                  novih priključenih ozemljih preprečila razvoj oboroženega odpora. A prav začetna
                  milejša italijanska okupacijska politika je v Ljubljanski pokrajini omogočila
                  razvoj oboroženega odpora. Tega je Italija vedno bolj nasilno zatirala (vojaške
                  ofenzivne operacije, represalije, sistem talcev, požigi domačij in naselij
                  itd.).</p>
               <p xml:id="elaborat-p-147">Prav zaradi omenjenih italijanskih teženj so nastale
                  razlike med zgodovinskim dogajanjem v Julijski krajini in v Ljubljanski pokrajini,
                  kar se je odrazilo tudi v populacijski izgubi, ki jima jo je zadalo fašistično
                  nasilje. Bilanca fašističnega nasilja je bila namreč: skoraj 5.000 smrtnih žrtev v
                  Ljubljanski pokrajini (s približno 336.000 prebivalci) in približno 1.100 na
                  Primorskem (do današnje državne meje, kjer je živelo okoli 260.000 Slovencev).</p>
               <p xml:id="elaborat-p-148">Da je šlo tudi pri italijanskih okupacijskih namerah za
                  podobne interese nemškim, torej za etnocid nad Slovenci, niso kazale le
                  dvajsetletne izkušnje primorskih Slovencev s fašizmom v Italiji, temveč tudi
                  nadaljnji razvoj dogodkov. Rapalska meja je ostala za ljudi in gospodarstvo
                  dejansko še vedno nepropustna, v Ljubljansko pokrajino paje »spustila« uvajanje
                  fašističnega sistema, prepoved političnih strank in preganjanje primorskih
                  emigrantov, ki so med obema vojnama prebegnili v osrednjo Slovenijo.</p>
               <p xml:id="elaborat-p-149">Na začetku druge svetovne vojne je Italija sicer ostala
                  nevtralna, a so priprave na vojno že potekale. Vojaške oblasti so že izvajale
                  mobilizacijo vojaških obveznikov ali pa so jih kar obdržale v enotah. Že pred tem
                  so zaradi svoje agresivne zunanje politike italijanske vojaške oblasti zadrževale
                  slovenske obveznike tudi po več let v vojski, a bolj ko se je Italija pripravljala
                  na vstop v drugo svetovno vojno, večji je bil pritisk nanje, saj so jih v vedno
                  večjem številu premeščali v disciplinske oddelke in v preskrbovalne čete, da bi
                  jih s tem oddaljili od rednih vojaških oddelkov. Odklonilen odnos Slovencev do
                  italijanskih vojaških intervencij se je kazal že od etiopske vojne naprej, kar je
                  bilo očitno tudi tik pred drugo svetovno vojno, saj se je sprožil val dezertacij
                  slovenskih mož iz italijanske vojske in celo prebegov prek rapalske meje. Po
                  vstopu Italije v vojno 10. junija 1940 so njene vojaške oblasti pripravile načrte
                  za izločitev Slovencev in Hrvatov iz oddelkov redne vojske. Odvzeli so jim oznake,
                  jih začeli razoroževati in jih premeščati v posebne delovne bataljone na Siciliji
                  in Sardiniji. Ti bataljoni so se nahajali na malaričnih področjih in bili dejansko
                  oblika internacije, saj so jih razvili iz predvojnih kazenskih bataljonov, v
                  katerih so bili nameščeni kaznovani in degradirani vojaki.</p>
               <p xml:id="elaborat-p-150">Do napada na Jugoslavijo (Slovenijo) so izvedli še en
                  varovalni ukrep, kajti iz enot ob rapalski meji so odstranili vse vojake slovenske
                  in hrvaške narodnosti in jih prav tako poslali na Sicilijo in Sardinijo. S tem so
                  želeli preprečiti, da bi se ti obrnili proti italijanski vojski oziroma prišli v
                  stik s svojimi sonarodnjaki v napadeni Sloveniji (Jugoslaviji).</p>
               <p xml:id="elaborat-p-151">Z vzhodne meje so do časa, ko se je na Primorskem in v
                  Istri začelo razvijati partizansko gibanje, vpoklicali vse moške od letnika 1910
                  do 1923, kasneje pa tudi starejše letnike.</p>
               <p xml:id="elaborat-p-152">Posebne delovne bataljone so razvrščali predvsem v bližini
                  večjih skladišč, tovarn in utrdb, kjer so »vojaški interniranci« ob nezadostni
                  prehrani in v težavnih razmerah opravljali prisilno delo. Število vseh
                  interniranih Slovencev in Hrvatov ni znano, vendar je šlo po nekaterih ocenah za
                  deset tisoče oseb, od tega za verjetno okoli 35. 000 Slovencev. Z letom 1942, ko
                  so italijanske vojaške oblasti pridobile več samozavesti, so nekaterim slovenskim
                  in hrvaškim obveznikom začele ponovno podeljevati dopuste, kar so ti zvečine
                  izkoristili za beg v partizane.</p>
               <p xml:id="elaborat-p-153">Italijanska vlada je posebne delovne bataljone
                  ustanavljala tudi v Grčiji za utrdbena dela na Krfu, Peloponezu in v Kefaloniji.
                  Tam so namestili mladeniče letnika 1923, ki se jim je večini uspelo po
                  kapitulaciji Italije priključiti grškemu odporništvu ELAS, znotraj katerega je
                  bila ustanovljena slovenska partizanska četa »Primorje«.</p>
               <p xml:id="elaborat-p-154">Pripadniki posebnih delovnih bataljonov so umirali
                  pretežno zaradi posledic bolezni, zlasti malarije, in od izčrpanosti zaradi
                  napornega prisilnega dela, ali pa za posledicami prestanega tudi po vrnitvi domov.
                  Glede na to, da pregledano gradivo večkrat ne navaja kraja smrti, prav tako pa ne
                  enote italijanske vojske, podatki o številu žrtev med pripadniki posebnih delovnih
                  bataljonov niso točni. Po dosedanjih podatkih je v italijanski »vojaški
                  internaciji« umrlo več kot 213 Slovencev, glede na kraj smrti pa je mogoče še vsaj
                  v 60 primerih sklepati, da gre za pripadnike delavskih bataljonov, a za to ni
                  dokazov oziroma pisnih dokumentov.</p>
               <p xml:id="elaborat-p-155">Ne glede na to, da so zavezniške sile od julija 1943
                  osvobajale Italijo, so posebni delovni bataljoni ostajali del italijanske vojske
                  tudi po 8. septembru 1943 in še vsaj do pomladi 1944. Zavezniki so 14. februarja
                  1944 sklenili premestiti posebne delovne bataljone s Sardinije na Korziko in jih
                  vključiti v svojo VII. armado, kjer bi bili zadolženi za popravilo in upravljanje
                  tamkajšnje vojaške infrastrukture ter za prevoze.</p>
               <p xml:id="elaborat-p-156">Iz enot na Sardiniji so izločili in poslali na Korziko
                  6.000 mož, 2.000 pa jih je ostalo na Sardiniji. Slovenci in Hrvati so takoj po
                  prihodu na Korziko zahtevali odstranitev italijanskih oficirjev in nastavitev
                  slovenskih ter hrvaških, na kar so Američani po daljšem oklevanju pristali in
                  italijanske oficirje poslali nazaj na Sardinijo. Na Korziki so novim četam nadeli
                  naziv Slav Company. Čeprav so Američani, sicer z določenimi omejitvami,
                  dovoljevali izražanje slovenstva, tako z zastavo, s slovenskim oficirskim kadrom,
                  obnavljanjem slovenskega kulturnega in celo političnega življenja, jih nikoli niso
                  prenehali obravnavati kot vojne ujetnike. Njihov odnos do Slovencev je bil tudi
                  pod vplivom aktualnih odnosov zahodnih zaveznikov z Josipom Brozom Titom. Občasno
                  so se spori tako zaostrili, da so Slovence kazensko premeščali nazaj na Sardinijo,
                  nekateri Slovenci pa so zbežali iz ameriških enot in se skrivali po Korziki. Od
                  kapitulacije Italije do konca vojne je na Korziki umrlo vsaj 10 Slovencev.</p>
               <p xml:id="elaborat-p-157">Kljub premeščanju slovenskih obveznikov v posebne delovne
                  bataljone je moralo na afriške fronte več mož, ki so bili vpoklicani leta 1940.
                  Čeprav so italijanske vojaške oblasti Slovence ocenjevale kot nezanesljive, so se
                  jih očitno upale vpoklicati v kolonije, za katere so menili, da so dovolj
                  oddaljene od njihovih domov. Premeščanje vojakov slovenske narodnosti torej ni
                  veljalo za tiste, ki so že bili na fronti v Libiji in v italijanski vzhodni Afriki
                  (gre za približno 6.000 ljudi), delno pa tudi ne za tiste, ki so pristali na
                  ruskem in grškem bojišču (gre za približno 3.000 ljudi). Večina Slovencev z
                  afriških bojišč, kjer jih je padlo vsaj 94, je prišla v zavezniško vojno
                  ujetništvo; od teh jih je vsaj 8 umrlo že v vojnem ujetništvu v Afriki.</p>
               <p xml:id="elaborat-p-158">Del moštva so, na zahtevo Slovencev samih, dodelili v
                  zavezniške enote, ki so nastopile proti italijanski vojski. Na podoben način, ali
                  pa s prebegi prek fronte, so se Slovenci tudi na drugih frontah (v Sovjetski
                  zvezi, Grčiji, Albaniji) vključevali v enote, ki so nastopale proti silam Osi.</p>
               <p xml:id="elaborat-p-159">Kot italijanski vojaki so se borili na italijanskih
                  frontah v Albaniji, Franciji in Sovjetski zvezi. Na Vzhodni fronti, kjer je bila
                  visoka smrtnost istočasno izraz teženj, da pokažejo italijanske enote enako
                  »opravilno sposobnost« kot nemške in na drugi strani dejstva, da so le redki
                  preživeli rusko vojno ujetništvo, je bilo ugotovljenih 385 žrtev. Približno toliko
                  (396) jih je življenje izgubilo kar na italijanskih tleh, vendar gre med njimi
                  pretežno za pripadnike posebnih delovnih bataljonov.</p>
               <p xml:id="elaborat-p-160">Gradivo, ki je bilo upoštevano pri raziskovanju te
                  problematike, večinoma ne navaja natančnih podatkov o posameznikovi usodi,
                  pravzaprav večino oseb obravnava kot pogrešane. Z zbranimi podatki je moč potrditi
                  vsaj dosedanje ocene, da je največ Slovencev v italijanski vojski padlo prav na
                  vzhodni fronti. Natančnejše odgovore bi bilo treba poiskati v italijanskih
                  arhivih, vendar skromna finančna sredstva tega niso omogočila. Glede na povojno
                  nenaklonjenost oblasti do vseh Slovencev, mobiliziranih v tuje vojske, je ta tema
                  še vedno relativno neraziskana. Že samo število žrtev med Slovenci v italijanski
                  vojski ostaja zgolj približek, poleg tega pa za 40 % mobiliziranih Slovencev v
                  italijansko vojsko še danes ne vemo, kakšna je bila njihova natančna usoda.</p>
               <p xml:id="elaborat-p-161">Primorce je hiter aprilski poraz jugoslovanske kraljeve
                  vojske in razpad Jugoslavije (Slovenije) zelo prizadel. Kmalu za tem pa so jih
                  razočarale tudi odločitve ljubljanskih političnih vrhov, da bodo z italijanskimi
                  oblastmi - v sosvetu pri visokem komisarju - sodelovali pri upravljanju
                  Ljubljanske pokrajine. Vznemirile so jih tudi lojalnostne izjave bivše SLS. Po
                  dvajsetih letih fašističnega nasilja, ki se je z letom 1940 samo še stopnjevalo,
                  si na Primorskem niso mogli predstavljati sodelovanja z Italijani, kar je bilo
                  ključno za razvoj medvojnega dogajanja na Primorskem. Svoje nestrinjanje s
                  političnim taktiziranjem ljubljanskih predvojnih strankarskih elit so javno
                  obsodili tako člani Izvršnega odbora Primorskih Slovencev in Hrvatov, ki je začel
                  delovati pomladi 1941 v Gorici in je združeval le voditelje katoliškega tabora,
                  kot tudi člani Narodnega sveta Slovencev in Hrvatov; avgusta pa so že pozvali k
                  skupnemu (pasivnemu) odporu vseh narodnih sil v osrednji Sloveniji in na
                  Primorskem. Tam naj bi se odpor organiziral pod vodstvom Narodnega sveta, a je bil
                  ta za energičen nastop sicer preveč oslabljen, saj so mu po aretacijah tržaških
                  liberalcev in drugem tržaškem procesu ostali le še goriški krščanski socialci. Ko
                  pa se je v osrednji Sloveniji Osvobodilna fronta oziroma komunistična partija
                  dokončno odločila za oborožen odpor, je prišlo do ostre zareze med
                  Besednjak-Ščekovo skupino in tisto dr. Janka Kralja. Slednja je bila že pred vojno
                  bliže politiki ljubljanske SLS in jo je tedaj še naprej zagovarjala, s čimer se
                  prvi niso strinjali. Močnejša Besednjak-Ščekova skupina, ki je bila idejno
                  navezana na sredinski Gosar-Šolarjev krog v Ljubljani in zaradi primorskih
                  izkušenj ni pristajala na sodelovanje z Italijani, je spoznala, da v danih
                  razmerah ne koristi odkrito nasprotovanje Osvobodilni fronti, ki je na Primorsko
                  prodrla pozno poleti 1941. Spomladi 1942 je namreč uvidela, da je ljudstvo podprlo
                  partizanstvo, saj je v njem videlo nadaljevanje protifašističnega boja in možnost
                  za spremembo mej. Delovanje proti ljudstvu bi bilo po njihovem prepričanju
                  neperspektivno, saj ne bi moglo preprečiti medslovenskega konflikta. Tej odločitvi
                  je botrovalo tudi spoznanje, da je primorsko partizanstvo osvobodilno naravnano,
                  ob tem pa je bilo tedaj na Primorskem mnogo manj partizanskega nasilja nad
                  civilnim prebivalstvom kot v osrednji Sloveniji. Do prve polovice leta 1942 so
                  partizanske formacije namreč ustrelile 4 civiliste in eno osebo, za katero ne
                  vemo, kakšna je bila njena udeležba med vojno, odtlej pa do septembra 1943 pa še
                  89 neoboroženih oseb ter 2, za katere ne poznamo njihove udeležbe med vojno. Med
                  pobitimi je najti dejanske in domnevne konfidente italijanskih fašističnih
                  oblasti, avtohtone Italijane, a tudi že ideološke nasprotnike komunistov (član SLS
                  Ivo Bric, župan Anton Rejc), med pobitimi pa je bilo tudi 15 žensk. Razlika z
                  Ljubljansko pokrajino, ko je samo pomladi 1942 revolucionarni teror zahteval več
                  kot 500 žrtev med civilisti, je več kot očitna.</p>
               <p xml:id="elaborat-p-162">Glede na to, da je »goriška sredina« priznavala
                  legitimnost jugoslovanske begunske vlade, jo je motilo, da komunisti ne priznavajo
                  Mihajloviceve avtoritete. Obenem goriški krščanski socialci niso zaupali
                  komunistom, ne »njihovemu« internacionalizmu, ki je vključeval sodelovanje z
                  italijanskimi protifašisti, kakor tudi ne taktiki takojšnjega oboroženega upora,
                  saj naj bi ta kazala na podcenjevanje fašizma. V začetku leta 1943 so se odločili
                  vzdrževati stike z OF in partizani, med drugim zato, da bi preprečili bratomorni
                  boj, k temu pa so pozvali tudi prebivalstvo. V svojem odnosu do vprašanj
                  kolaboracije in OF so torej zavzeli kritično distanco, zato se jih je prijel naziv
                  »goriška sredina«. Dr. Janko Kralj, ki je imel za seboj le okoli 20 duhovnikov in
                  približno toliko laikov v Vipavski dolini in Brdih, tedaj na Primorskem po zgledu
                  iz osrednje Slovenije ni zmogel organizirati ne Katoliške akcije ne oboroženega
                  protipartizanskega odpora. Goriška sredina je v letu 1942 namreč enodušno zavrnila
                  ljubljanske pozive k organiziranju primorske Slovenske zaveze in ji nasproti
                  postavila vlogo Narodnega sveta, kakor je zavrnila tudi oblikovanje vaških straž.
                  Dr.</p>
               <p xml:id="elaborat-p-163">Kralj je novembra 1942 sicer res pristal na čelu primorske
                  Slovenske zaveze, vendar je ta predstavljala le manjšino katoliškega tabora na
                  Primorskem in je tako protirevolucija obstala na ravni propagande. Tak razvoj je
                  dejansko preprečil možnost izbruha državljanske vojne, kakršna se je začela
                  razvijati v Ljubljanski pokrajini, s tem pa tudi mnogo žrtev. Kljub oceni, ki so
                  jo tedaj podali komunisti, da na Primorskem še ni organizirane protirevolucije, pa
                  so tedaj ustrelili nekatere njene organizatorje, najodmevnejši pa je bil umor Iva
                  Brica, tajnika SLS na Goriškem. Na Goriškem pa je ves čas zaznavati več
                  partizanskega nasilja nad civilnim prebivalstvom kot drugje na Primorskem, saj ga
                  je utrpela več kot še enkrat več (411) kot Tržaška z deli Reške pokrajine skupaj
                  (188).</p>
               <p xml:id="elaborat-p-164">Verjetno zaradi prestiža tudi italijanske oblasti na
                  Primorskem niso imele nobenega namena podpreti oboroženih protipartizanskih
                  oddelkov, saj bi s tem priznale neuspeh svojih dvajsetletnih prizadevanj. Končno
                  so morali tudi primorski komunisti priznati specifičnost primorskih razmer,
                  predvsem priljubljenost predvojnih primorskih politikov - protifašistov kot so
                  Besednjak, Vilfan in Šček. Spoznanju, da bi partizanstvo izgubilo mnogo
                  naklonjenosti in podpore, če bi zaostrili odnos z njimi, je sledila bolj umirjena
                  politika proti lastnim nasprotnikom.</p>
               <p xml:id="elaborat-p-165">Medslovenski konflikt se je na Primorskem zaostril zlasti
                  zaradi vplivov iz Ljubljanske pokrajine. Tudi na Primorsko je od začetka leta 1943
                  prodiralo stališče KPS o nujnosti monopolizacije odpora in izključevanju drugih
                  skupin, kar se je zaostrilo zlasti v obdobju okrog kapitulacije Italije. S
                  širitvijo VOS OF na Primorsko je namreč tudi tam naraslo revolucionarno nasilje,
                  ki je udarilo po resničnih in domnevnih nasprotnikih partizanstva, pa tudi po
                  nekaterih duhovnikih (5). Zaenkrat podatki kažejo, da so partizanske formacije na
                  obravnavanem območju samo septembra in oktobra 1943 obračunale s 74 civilisti, v
                  celem letu 1944 pa s 190. To je med prebivalstvom razbilo dotedanjo skoraj
                  enodušno podporo partizanstvu in obenem povečalo nasprotja med komunisti, goriško
                  sredino in liberalno usmerjenimi privrženci partizanskega gibanja v Trstu. Kljub
                  temu je slovensko partizanstvo ostalo do konca vojne najbolj množično gibanje na
                  Primorskem.</p>
               <p xml:id="elaborat-p-166">Do konca vojne je »medslovenski« konflikt na Primorskem
                  terjal več sto žrtev na obeh domačih sprtih straneh: partizanske formacije so
                  vključno z neposrednim povojnim obdobjem zadale 612 civilnih žrtev (če to
                  primerjamo z Ljubljansko pokrajino, je to število primerljivo s pomladno-poletnimi
                  meseci leta 1942, ko je partizansko gibanje samo v nekaj mesecih na območju
                  Dolenjske in Notranjske obračunalo s približno toliko civilisti kot je na
                  Primorskem ugotovljeno za celo raziskovano obdobje) in 227 žrtev med oboroženimi
                  pripadniki protirevolucije (domobranci in slovenskimi četniki), na drugi strani pa
                  so protirevolucionarne enote v samostojnih akcijah partizanskemu gibanju zadale
                  297 smrtnih žrtev in obračunale s 26 neoboroženimi civilisti (ter 5 osebami, za
                  katere ni znana udeležba v vojni), skupaj v sodelovanju z okupatorskimi enotami pa
                  so obračunale še s 70 civilnimi osebami, 252 partizani in 16 aktivisti OF.</p>
               <p xml:id="elaborat-p-167">Del Primorcev je predvsem zaradi iskrene želje po
                  priključitvi Primorske k Jugoslaviji na začetku vojne videl kot njenega edinega
                  legitimnega zastopnika kralja Petra in begunsko vlado v Londonu, torej so svoje
                  upe uprli v slovensko četništvo. Sprva se je k temu nagibala »goriška sredina«,
                  kasneje pa predvsem liberalni meščani in izobraženci v Trstu. Tudi ti so bili
                  maloštevilni, zato so se povezali z isto mislečimi v Ljubljani, s čimer pa
                  četništva na Primorskem niso uspeli številčno okrepiti. S pomočjo dejavnosti
                  Primorskega četniškega odreda v Polhograjskem hribovju so vzpostavili zaupniško
                  mrežo na Idrijskem, privržence pa je bilo najti tudi v Gorici. Tudi Karel Novak je
                  gojil upanje, da bi ob morebitnem izkrcanju zaveznikov lahko stopil na njihovo
                  stran, tako je zanje organiziral obveščevalno delo. Organizacija močnejšega
                  četništva pa mu zaradi sporov z vodstvom Zaveze in s Slovensko legijo ni uspela.
                  Zaradi neprodorne protipartizanske propagande na Primorskem, ki je večinoma
                  prihajala iz Ljubljane, in širjenja partizanskega gibanja, je četništvo tam
                  izgubilo večji del podpore še pred kapitulacijo Italije in tako ni odigralo
                  praktično nobene vojaške vloge in zato ni utrpelo večjih žrtev. Del tržaških
                  liberalcev se je zatem, ko so z viškim sporazumom odpadli legalistični zadržki,
                  celo pridružil partizanskemu gibanju (Čermelj, Ferfolja).</p>
               <p xml:id="elaborat-p-168">Na Primorskem je maloštevilnim slovenskim komunistom
                  zaradi aretacij v letu 1940, zaradi drugega tržaškega procesa in aretacij na
                  začetku leta 1942 primanjkovalo tako vojaškega materiala kot kadra. Še avgusta
                  1942 je bilo na Primorskem le 65 komunistov, zato so (že od poletja 1941) začeli
                  Osvobodilno fronto in partizanstvo na Primorsko širiti ljudje (aktivisti OF) iz
                  osrednje Slovenije. Večinoma je šlo za primorske emigrante iz časa fašizma, ki jih
                  je vodstvo KPS pošiljalo na Primorsko prek dobro utrjene rapalske meje predvsem iz
                  Ljubljanske pokrajine. Vodstvo KPS se je pri tem sklicevalo na sporazum med
                  avstrijsko, jugoslovansko in italijansko komunistično stranko, podpisan v Moskvi
                  leta 1934, ki je Slovencem v Julijski krajini priznal tudi pravico do
                  samoodločbe.</p>
               <p xml:id="elaborat-p-169">Organizacijo OF so morali na Primorskem razvijati drugače
                  kot v Ljubljanski pokrajini, saj na Primorskem niso imeli na voljo legalnih
                  političnih skupin, na katere bi se naslonili. Prva jedra so vzpostavili v Trstu,
                  Tržiču (Monfalcone), okolici Gorice in v Vipavski dolini, vpliv je segel tudi že v
                  Brkine in na Pivko ter v notranjost Istre. Predvsem v Trstu so pri organizaciji
                  protifašističnega upora slovenski komunisti tesno sodelovali z italijanskimi, kar
                  je potekalo predvsem prek odborov Delavske enotnosti, ki jih je KPS sporazumno s
                  KPI začela ustanavljati v mestu in okolici ob koncu leta 1942. Pri delu na
                  podeželju pa so se opirali tudi na zaupniške celice Tigra in krščanskosocialne
                  organizacije. Partizanski borci so se začeli na Primorskem zbirati od jeseni 1941,
                  njihovo število je - s pomočjo iz osrednje Slovenije - začelo naraščati predvsem
                  od pomladi 1942 in je do oktobra istega leta naraslo do te mere, da so enote
                  združili v Soški odred. Postopoma sta iz njega nastala dva odreda,
                  Severnoprimorski in Južnoprimorski, nato pa v letu 1943 prvi brigadi, Gregorčičeva
                  in Gradnikova. Prvi domačini, ki so se pridružili partizanskim oddelkom, so bili
                  mladeniči, ki so se s tem hoteli izogniti vpoklicu v italijansko vojsko ali pa se
                  vanjo po dopustu niso hoteli vrniti.</p>
               <p xml:id="elaborat-p-170">Od februarja 1943 je bil najvišji partizanski organ
                  Primorska operativna cona. Proti oboroženemu partizanskemu uporu so italijanske
                  oblasti sprejele nove vojaške ukrepe. V Trstu so ustanovili Posebni inšpektorat za
                  javno varnost, ki se je posluževal drastičnih zasliševalnih metod, junija 1942 pa
                  še dva nova armadna zbora. Še naprej so se posluževali tudi mobilizacij slovenskih
                  fantov v italijansko vojsko, da bi s tem partizanstvu odtegnili ljudi.</p>
               <p xml:id="elaborat-p-171">Če je idejno OF na Primorskem našla privržence, je bilo
                  pripravljenosti na oborožen odpor zlasti iz strahu pred fašistično represijo sprva
                  le malo. Počasnejši razvoj partizanskega gibanja se seveda odraža tudi na številu
                  žrtev, ki jih je bilo občutno manj kot na območjih Slovenije, kjer je bil oborožen
                  odpor že zaznaven. Če je leta 1941 kot partizanov padlo 8 Primorcev, jih je nato
                  leta 1942 vsaj 84, tega leta pa je bilo ustreljenih še 7 aktivistov OF. Vsi niso
                  padli doma, temveč sodelujoč v partizanskem gibanju na Gorenjskem in v Ljubljanski
                  pokrajini. Te izgube niso bile primerljive s partizanskimi izgubami leta 1942 na
                  Gorenjskem, ne na Spodnjem Štajerskem, kjer so nemške zasedbene oblasti ostro
                  zatirale partizanstvo, in zlasti ne v Ljubljanski pokrajini, ki je v drugi
                  polovici leta 1942 doživela veliko italijansko ofenzivo in razvoj državljanskega
                  spopada. Pozimi 1941 so italijanske oblasti na Primorskem aretirale celotno
                  vodstvo pokrajinskega partizanskega odpora, kar je zopet zavrlo razvoj
                  organizacije.</p>
               <p xml:id="elaborat-p-172">Osrednje slovensko vodstvo partizanskega gibanja je imelo
                  tako ali tako v načrtu širitev OF v druge slovenske pokrajine, tako je Ljubljana
                  zopet posredovala z novimi kadri, ki jih je na Primorsko poslala ob začetku leta
                  1942. Gibanje se je v tem času širilo tudi že med mladeniče, ki so dezertirali iz
                  italijanske vojske, vendar so tedaj vstopali zlasti posamično. Sicer šibka in
                  lokalno omejena dejavnost primorske čete pa je že vznemirjala italijanske oblasti.
                  Sredi leta so zato okrepile represijo nad civilnim prebivalstvom v Brkinih, ki so
                  jo zaznamovali požigi in poboji prebivalstva, internacije in deportacije. Po
                  juniju 1942 so vojaški oddelki začeli množično pobijati ljudi tudi brez
                  poprejšnjega sodnega postopka, kar se je dogajalo pri Ilirski Bistrici, Raši,
                  Podgriču, Lozicah, Ustju, Štjaku, Vojskem itd.</p>
               <p xml:id="elaborat-p-173">Z razvojem partizanskega gibanja je tudi na Primorskem
                  naraščalo nasilje nad civilnim prebivalstvom, saj so oblasti samo leta 1942
                  obračunale s 107 civilisti (in 11 osebami neugotovljenega vojnega statusa), leta
                  1943 pa s 133 (in 26 osebami neugotovljenega vojnega statusa). Fašistično nasilje
                  je zahtevalo skupnih 365 civilnih žrtev. Če se osredinimo le na glavne vzroke
                  smrti, je šlo največkrat za streljanja in druge poboje (161 žrtev; naj omenimo
                  streljanje pri Kilovčah, javno obešanje v Ilirski Bistrici in Bukovici), z 59
                  žrtvami sledijo umrli v ali zaradi posledic zapora, s 53 žrtvami pa umrli v
                  italijanski internaciji in za njenimi posledicami. Interniranje so oblasti sprva
                  omejevale le na Reško pokrajino, na druga območja Primorske pa so ga širile od
                  sredine poletja 1942 dalje.</p>
               <p xml:id="elaborat-p-174">Italijanske oblasti je aprila 1942 sicer zelo vznemiril
                  spopad s partizani na Nanosu, ki je bil prvi večji spopad, v katerem je padlo pet
                  partizanov, sedem pa so jih Italijani ujeli. Vsem ujetnikom z Nanosa in še
                  nekaterim, ki so jih zajeli drugod, so junija sodili v Rimu, 9 pa nato usmrtili v
                  Forte Brevetta. Odtlej nekaj časa ni prihajalo do večjih partizanskih akcij, saj
                  so se zavedali lastne maloštevilnosti nasproti italijanskim silam, pomoči iz
                  Ljubljane pa niso mogli dobiti v celoti. Avgusta je sicer na Primorskem nastal
                  tudi že prvi bataljon, vendar še ni bil sposoben razviti konkretnejših akcij, tako
                  je primorsko partizanstvo dobilo zagon šele z okrepitvami v septembru 1942, ko je
                  prišel na Primorsko Loški (Soški) odred in šele tedaj so v partizane začele
                  odhajati večje skupine mož. Razvoj partizanskega gibanja je vsekakor zavirala
                  italijanska represija. Posebno sodišče za zaščito države je na smrt obsojene
                  partizane streljalo v Forte Brevetta v Rimu. Proti partizanstvu pa je z
                  rigoroznimi zasliševalnimi metodami nastopal tudi Posebni inšpektorat za javno
                  varnost, ki je deloval tudi še pod nemško okupacijo. V njegovem okviru so
                  ustanovili premične oddelke z nalogo zasledovati partizane. Na vojaškem nivoju pa
                  so oblasti ustanovile dva nova armadna zbora, 23. v Gorici in 24. v Vidmu.</p>
               <p xml:id="elaborat-p-175">Leta 1943 se je tudi na Primorskem organizacija OF razvila
                  po načelu terenskih odborov, njihov razvoj pa je sredi leta zopet zaustavilo
                  italijansko nasilje nad civilnim prebivalstvom in sodelavci organizacije. Sledile
                  so namreč aretacije nekaterih okrožnih aktivistov na vipavskem, goriškem, kraškem
                  in materijskem območju, zato je bilo potrebno na nov zagon počakati vsaj do padca
                  fašizma. Leta 1943 je bilo ubitih že 62 aktivistov OF.</p>
               <p xml:id="elaborat-p-176">Osrednje vodstvo partizanskega gibanja se je v začetku
                  leta 1943 ukvarjalo z načrti okrepitve vojaške dejavnosti na Primorskem. V začetku
                  leta se je večja množica mladeničev izognila mobilizaciji v italijansko vojsko z
                  vstopom v partizane, vendar teh približno 1.500 mož niso mogli oborožiti, zato je
                  vodstvo gibanja glavnino poslalo v Ljubljansko pokrajino in del na Hrvaško. Konec
                  februarja 1943 so ustanovili Primorsko operativno cono, ki naj bi med drugim
                  pospešila nastajanje brigad, kar pa se je zavleklo skoraj do sredine leta, saj so
                  bili partizanski borci preveč razpršeni po pokrajini. Kmalu po nastanku
                  Gregorčičeve in Gradnikove brigade jih je vodstvo gibanja maja 1943 poslalo v
                  Beneško Slovenijo, da bi tam pridobili nove borce, vendar sta brigadi na poti
                  doživeli hude preizkušnje, zato sta se umaknili. Na tem pohodu se je izkazalo, da
                  je bila moč enot precenjena.</p>
               <p xml:id="elaborat-p-177">Leta 1943 je kot partizanskih borcev (po Sloveniji) padlo
                  1.690 Primorcev, od tega do kapitulacije Italije 462. Glede na dejstvo, da je bila
                  partizanska vojska osredotočena tedaj zlasti na Goriškem, kjer je bilo tudi njeno
                  vojaško in politično vodstvo, so bile žrtve zvečine od tam. Same partizanske enote
                  pa so usmrtile (vsaj) 112 lastnih borcev (Primorcev), kar ravno tako ni
                  primerljivo z drugimi slovenskimi pokrajinami. S temi je primerljivo zgolj
                  dejstvo, da je največ žrtev tovrstnega obračuna ugotovljenih leta 1944 (47 žrtev).
                  Vzroke za obračune z njimi gre iskati v disciplinskih prekrških, dezerterstvu,
                  zavračanju partizanskega nasilja in pa tudi v samovolji ter v osebnih sporih.</p>
               <p xml:id="elaborat-p-178">Dejavnost primorskih partizanskih enot do kapitulacije
                  Italije dejansko še ni prinesla večjih bojnih uspehov, temveč se je gibanje do
                  kapitulacije Italije še vedno osredotočalo bolj na politično delo v pokrajini,
                  torej na izgradnjo mreže pristašev in okrepitev partizanskih enot. Ob zlomu
                  Italije je bilo na Primorskem malo partizanov, saj je vodstvo partizanskega
                  gibanja zaradi zavezniškega izkrcanja na Siciliji Gradnikovo brigado poklicalo v
                  Ljubljansko pokrajino. Iz preostalih partizanov pa so avgusta ustanovili Primorski
                  odred.</p>
               <p xml:id="elaborat-p-179">Kapitulacija Italije je na Primorskem pomenila veliko
                  prelomnico, saj je tam dejansko razpadla italijanska oblast. Razen v Štanjelu,
                  drugod ni prihajalo do spopadov z umikajočo se italijansko vojsko, so pa
                  partizanske enote pridobile večje količine orožja ob njihovem razoroževanju.
                  Sledil je prihod nemških vojaških formacij, ki niso zasedle celotnega območja,
                  temveč predvsem glavne komunikacije; tako so nastala obsežna ozemlja, ki so jih
                  nadzorovali partizani. Tačas pa je vodstvo partizanskega gibanja tudi razglasilo
                  splošno mobilizacijo. V obdobju od septembra do decembra 1943 se je slovenska
                  partizanska vojska tam razvila v dobro organizirano vojsko v okviru korpusa, ki je
                  v okviru jugoslovanskih partizanskih enot nosil naziv IX. korpus NOVJ, z dvema
                  divizijama in več odredi, vezanimi bolj na določeno območje, vendar pa je slonela
                  na borcih brez poprejšnje vojaške izobrazbe. Gibanju so se doma pridruževali tudi
                  Slovenci, ki so se vračali iz italijanske konfinacije in internacije, če se niso
                  prej pridružili italijanskemu odporu v srednji in severni Italiji. Italijansko
                  odporništvo, ki je praktično nastalo šele po kapitulaciji Italije, na obravnavanem
                  območju zlasti pod vplivom dejavnega slovenskega partizanstva, je s tem v vojno
                  mobiliziralo del množic, ki do tedaj niso aktivno sodelovale v odporu. Med splošno
                  vstajo jeseni 1943 sta nastali celo dve brigadi, v katerih so sodelovali predvsem
                  delavci Trsta in Tržiča (Monfalcone). Čeprav je med novinci prihajalo tudi do
                  pojavov nacionalizma in nacionalne nestrpnosti, se je garibaldinskim oddelkom
                  pridruževalo tudi slovensko prebivalstvo z območij, ki so bila narodnostno bolj
                  heterogena, prav tako pa Italijani slovenskim enotam. Skupni boji slovenskega in
                  italijanskega partizanstva so se pričeli že na goriški fronti in se nato
                  nadaljevali v nemški jesenski ofenzivi, kjer so bili partizanski oddelki praktično
                  razbiti in razpršeni. Samo septembra 1943 - pretežno na goriški fronti - je padlo
                  460 primorskih partizanov, sodelujočih v slovenskih partizanskih enotah.</p>
               <p xml:id="elaborat-p-180">Po nemški jesenski ofenzivi je bila partizanska vojska
                  številčno zelo oslabljena, kljub temu pa je nadaljevala z akcijami. Izoblikovala
                  so se širša območja, ki jih je nadzorovala partizanska vojska; ta so bila na
                  južnem, srednjem in severnem delu Primorske. Poleg tega so enote IX. korpusa
                  ponovno prestopile Sočo, da bi podkrepile razvoj partizanstva v Beneški Sloveniji
                  in Reziji. Z 31. divizijo pa so krenili proti domobranskim postojankam v
                  Polhograjskem hribovju in manjšim nemškim postojankam v Poljanski in Selški
                  dolini. Na splošno so se partizanske enote odtlej usmerjale zlasti na napade
                  cestnih in železniških povezav, ki so bile za Nemce strateškega pomena. Spomladi
                  so delovale med Logatcem in Idrijo, od poletja 1944 pa so napadali postojanke
                  primorskega domobranstva. Nemške sile so v aprilu 1944 v srednjem delu pokrajine
                  sicer prevzele vojaško pobudo, partizanskim enotam pa niso mogle onemogočiti
                  delovanja ob železniški progi Postojna-Sežana in poleti istega leta na progi
                  Jesenice-Gorica. Jeseni so enote IX. korpusa napadale postojanke v Polhograjskem
                  hribovju, medtem ko so se morale sčasoma zaradi nemške ofenzivnosti omejiti na
                  delovanje med Vipavsko dolino in Cerkljanskim. Nemške sile so od oktobra
                  intenzivno delovale v Trnovskem gozdu, da bi od tam potisnile partizane v Vipavsko
                  dolino in jih tam uničile, kar jim ni uspelo, so pa z nadaljnjimi operacijami v
                  letu 1945 na Trnovski planoti, Banjšicah in Vojskarski planoti številčno zelo
                  oslabile partizanske enote IX. korpusa. Slednjemu se je sicer uspelo okrepiti z
                  mobilizacijami, s katerimi je imel več težav VII. korpus. Sklepne operacije so se
                  začele konec aprila in smer proti Trstu in Gorici je bila v očeh osrednjega
                  jugoslovanskega partizanskega vodstva centralna smer osvobajanja. VII. korpus je
                  imel pri tem vlogo zavarovanja prodirajoče 4. armade jugoslovanske vojske, IX.
                  korpus pa je dobil vlogo neposrednega napadalca, ki je z omenjeno brigado prodrl v
                  Trst 1. maja, torej dan pred zavezniki.</p>
               <p xml:id="elaborat-p-181">V omenjenih spopadih je leta 1944 padlo 2.897, leta 1945
                  pa vključno s posledicami vojne 1.481 primorskih partizanov, sodelujočih samo v
                  slovenskih partizanskih enotah. V tem številu so upoštevane žrtve vojaških
                  spopadov (2.068 padlih), a tudi njihovih posledic (158 umrlih), prav tako
                  usmrtitev po zajetju (655 ustreljenih, ubitih in umrlih za posledicami tovrstnega
                  nasilja), talčevskega sistema (36 ustreljenih in obešenih), taborišč, prisilnega
                  dela in izgnanstva ter njihovih posledic (403 žrtev), zaporov (18) in nesreč (66
                  žrtev), medtem ko pri mnogih ni bilo moč ugotoviti okoliščin ob njihovi smrti ali
                  pa so doslej obveljali za pogrešane.</p>
               <p xml:id="elaborat-p-182">Z izgubami v zadnjem letu in pol vojne se je Primorska
                  približala drugim slovenskim pokrajinam, obenem pa so visoke partizanske izgube na
                  Primorskem pokazale, s kakšno silo je potekal spopad zanjo, saj so se njene
                  strateške pomembnosti vsi zavedali, medtem ko jo je vodstvo partizanskega gibanja
                  želelo zasesti tudi zaradi nacionalne težnje po priključitvi Primorske k
                  Jugoslaviji in uresničitve programa Zedinjene Slovenije.</p>
               <p xml:id="elaborat-p-183">Zavezniška osvoboditev južne Italije je omogočila razmere,
                  da so se dotedanji mobiliziranci, konfiniranci in interniranci tam priključili
                  zavezniškim enotam, po vzpostavitvi baze NOV in POJ v Bariju pa so se tam zbirali
                  prostovoljci za priključitev k jugoslovanskim partizanskim enotam. Sčasoma se je
                  za to odločil tudi del civilistov, ki so jih zavezniki umaknili v zbirna taborišča
                  na Sinajskem polotoku. Zavezniško poveljstvo za Srednji Vzhod je med drugim
                  dovolilo prihod vojaške misije NOVJ, vendarle sprva ni odobravalo priključevanja
                  NOVJ in je šele sčasoma odobrilo 1.158 možem vključitev v jugoslovanske
                  partizanske oddelke. Iz Alžirije se je jugoslovanskim partizanskim enotam
                  priključilo približno 4.000 Primorcev in Istranov. Iz prostovoljcev, ki so se
                  zbrali v Bariju, so v bližnji Gravini oblikovali prekomorske brigade, ki so jih
                  premaknili na Vis in del na srednje dalmatinske otoke takoj, ko jih je zavezniško
                  poveljstvo oborožilo (1. - 3. Prekomorska brigada).</p>
               <p xml:id="elaborat-p-184">Ko se je januarja 1944 združena Prekomorska brigada
                  izkrcala na celini, so jo v Drvarju razpustili, večina Slovencev pa se je
                  priključila 13. Proletarski brigadi Rade Končar. Prekomorske brigade v Dalmaciji
                  so v letu 1945 večinoma vključili v enote VIII. Korpusa, ki je prodiral v
                  zaključnih bojih ob obali Jadrana. V Egiptu so Britanci izšolali tudi tankiste, ki
                  so prišli kot tankovska brigada jugoslovanske partizanske vojske na celino konec
                  leta 1944. Od pomladi 1945 pa je v Makedoniji deloval tudi samostojni slovenski
                  bataljon, v katerem so bili zbrani Slovenci, ki so doslej delovali v albanskih,
                  grških in makedonskih partizanskih enotah. V spopadih na operativnih območjih
                  omenjenih enot so Primorci utrpeli 910 smrtnih žrtev, večina (733) dejansko v
                  spopadih.</p>
               <p xml:id="elaborat-p-185">Po kapitulaciji Italije septembra 1943 je prenehala njena
                  suverenost nad Ljubljansko pokrajino, nad Julijsko krajino pa formalno še ne.
                  Dejansko se je fašistična oblast tam sesula, vojska, italijanski fašistični
                  uradniki in priseljenci iz dvajsetih in tridesetih let, ki so jih sem naselile
                  oblasti zaradi italijanizacije, so se začeli vračati domov. Partizani z bežečimi
                  vojaki in civilisti večinoma niso nasilno postopali, medtem ko so se maščevali
                  predvsem ujetim fašističnim funkcionarjem, kolaborantom in konfidentom. Temu je
                  botrovalo preživeto obdobje fašističnega nasilja in tudi večstoletna socialna in
                  nacionalna nasprotja. Maščevalnost je v največji meri izbruhnila v hrvaški Istri.
                  Tam in na drugih območjih so postrelili nekaj sto ljudi - ocene segajo od 500 do
                  700, nato pa jih pometali v kraška brezna ali »fojbe«. Po drugih ocenah naj bi
                  jeseni 1943 samo na Primorskem partizanske formacije postrelile do 350 »slovenskih
                  fašistov«, kolaborantov in drugih nasprotnikov. Poimensko je bilo mogoče ugotoviti
                  64 oseb, ki so bile ustreljene septembra 1943, pri katerih je šlo večinoma za
                  civilno prebivalstvo (raziskava pa ne zajema na Primorsko priseljenih Italijanov
                  iz časa fašizma).</p>
               <p xml:id="elaborat-p-186">Že 11. septembra 1943 so na Primorskem ustanovili nov
                  oblastni organ Narodnoosvobodilni svet za Primorsko, ki je zaradi majhnega števila
                  partizanov na Primorskem takoj sprejel odlok o splošni mobilizaciji in začel
                  širiti mrežo narodnoosvobodilnih odborov. Slovenci so se začeli množično
                  priključevati partizanskemu gibanju, čemur je botrovalo tako protifašistično
                  razpoloženje kot novice o uspehih partizanov in končno tudi razglas vodstva
                  partizanskega gibanja o priključitvi Primorske k demokratični Jugoslaviji, kar so
                  na jugoslovanski ravni potrdili na 2. zasedanju AVNOJ v Jajcu. Partizanski oddelki
                  so tedaj narasli na 30 bataljonov. Splošna vstaja je bila očitna že v septembrskih
                  spopadih s prodirajočimi Nemci v okolici Gorice. Na goriški fronti in do konca
                  septembra so nemške enote v splošni ofenzivi partizane sicer premagale in
                  razpršile (o žrtvah je govor že spredaj), niso pa mogle zasesti slovenskega
                  ozemlja v celoti. Do konca vojne jim je uspelo nadzorovati le glavne komunikacije,
                  večja mesta in industrijske obrate, s posameznimi ofenzivami pa so cel čas skušali
                  razbijati ozemlja, ki so jih nadzorovali partizani. Partizanska vojska je po
                  nemški jesenski ofenzivi naraščala in se do konca leta 1943 razvila v dobro
                  zgrajeno vojsko v okviru IX. Korpusa NOVJ, z dvema divizijama (30. in 31.), ki sta
                  šteli po tri brigade. Vključili pa so tudi del novo nastalih italijanskih
                  partizanskih oddelkov. Svojo ost je partizanska vojska uperila proti nemškim in
                  kasneje domobranskim postojankam ter pomembnim komunikacijam, svoje enote pa je
                  razvila tudi v Beneški Sloveniji in Reziji.</p>
               <p xml:id="elaborat-p-187">V upravnem smislu so Nemci osvojena ozemlja združili v
                  Operacijsko cono Jadransko primorje z glavnim mestom Trstom in gaulaiterjem
                  Friedrichom Rainerjem na čelu. Obsegala je še Furlanijo, Gorico, Istro, Reko,
                  Kvarner in Ljubljansko pokrajino. Hitler se je iz političnih razlogov odločil
                  upoštevati novo Mussolinijevo vlado, zato je Italiji formalno priznal njeno
                  suverenost in ji je prepustil tudi upravljanje večine dežel. Na čelo jim je sicer
                  postavil italijanske prefekte, ki jih je nadzoroval s pomočjo nemških svetovalcev,
                  pravzaprav pa so se Nemci zavedali upada Mussolinijeve moči, zato so ga izrabljali
                  le še kot marioneto. Ljubljansko pokrajino je - v nasprotju z Mussolinijevimi
                  težnjami - 21. septembra 1943 Hitler poveril v upravljanje Slovencu Leonu Rupniku
                  kot načelniku pokrajinske uprave, s svetovalcem Erwinom Rosenerjem. Z več ukrepi,
                  tako na primer z nastavitvijo nemških carinikov in graničarjev, z raznimi izjavami
                  vodilnih nacistov, s podreditvijo pokrajine neposredno Hitlerju in s prilagajanjem
                  uprave sosednjim nemškim pokrajinam, je Nemčija takoj izkazala odkrite težnje po
                  priključitvi zasedenih ozemelj k rajhu. V Julijski krajini je ostala v veljavi
                  bivša fašistična zakonodaja, a le če ni nasprotovala nemškim okupacijskim
                  zahtevam. Hitler je Mussolinijevi Socialni italijanski republiki sicer dovolil
                  ustanavljanje republikanske fašistične stranke na področju okupacijske cone,
                  vendar je tam dejansko omejeval njeno suverenost. Prav tako tam načelno ni
                  dopuščal delovanja njeni vojski. Nemške okupacijske oblasti so želele v Julijski
                  krajini obrniti sebi v prid latentna narodnostna nasprotja, kar so nameravale
                  doseči z manjšimi koncesijami italijanski in slovenski narodnostni skupnosti.
                  Pokrajinsko upravo in upravo večjih mest so prepustili Italijanom, Slovencem pa so
                  na podeželju, ki so ga nadzorovale nemške okupacijske oblasti, podelili omejene
                  upravne funkcije. Na zahtevo Slovencev samih, predvsem domobrancev, so jim tam
                  podeljevali tudi mesta županov in občinskih svetnikov. S pomočjo primorskih
                  domobrancev in prišlekov iz Ljubljane so tam prav tako nastavljali slovenske
                  sodnike in uradnike, dovoljevali slovenske šole ter razne kulturne ustanove.
                  Čeprav so si s tem nakopali jezo italijanskih nacionalističnih krogov, so ti kljub
                  temu sodelovali z nemškimi okupacijskimi oblastmi, saj je pri njih prevladala
                  nezaupljivost in nestrpnost do »drugorodcev«. Tako ali tako so Nemci zaradi
                  pomanjkanja lastnih sil spodbujali nastanek in razvoj kolaboracije. Nemci so že iz
                  ostankov nekdanjih fašističnih legij (MVSN) sestavili pet polkov Milice za
                  teritorialno obrambo, nekaj policijskih polkov, v zgornjem Posočju je deloval
                  alpinski polk Tagliamento, v Trstu pa na novo organizirana mestna straža (Guardia
                  civica). Tu pa so se zadrževale tudi nekatere druge, večje italijanske enote.</p>
               <p xml:id="elaborat-p-188">Na Primorskem pa so Nemci podprli tudi kolaboracijo s
                  »slovenskim predznakom«. Po italijanskem zlomu in nemški zasedbi skoraj vsega
                  slovenskega ozemlja je tudi v vodstvu »ljubljanskega« protikomunističnega tabora
                  dozorela misel, da je potrebno okrepiti protirevolucionarno akcijo v drugih
                  pokrajinah. Pri tem so mislili predvsem na oborožen nastop proti partizanstvu, od
                  katerega so želeli prevzeti vojaško iniciativo in prevlado v posameznih pokrajinah
                  ter se do konca vojne dokazati tudi kot pomemben politični dejavnik. Zavedali so
                  namreč, da lahko le tako vplivajo na politične razmere in odločitve ob koncu
                  vojne.</p>
               <p xml:id="elaborat-p-189">Na podoben način kot v Ljubljanski pokrajini so nemške
                  oblasti na Primorskem dovolile oblikovanje domobranstva, da bi za vodenje vojne
                  izkoristili čim več domačega prebivalstva in tamkajšnjih gmotnih sredstev. Pogoje
                  za ustanovitev je Rainer določil konec novembra 1943 z odlokom o obvezni vojaški
                  službi. Z njim je obveznikom dovolil prostovoljni vstop bodisi v domobranske
                  oddelke, v obnovitveno službo, nemško vojsko, SS oddelke ali v nemško policijo, v
                  organizacijo Todt ali v italijansko vojsko, pa tudi delo v zanje strateško
                  pomembnih podjetjih. Zato najdemo žrtve med Primorci, ki so sodelovali v teh
                  oddelkih.</p>
               <p xml:id="elaborat-p-190">Za izogibanje mobilizaciji pa je zagrozil s strogo
                  kaznijo. Organizacijo domobranstva je Rainer poveril poveljniku SS in policije
                  Odilu Globocniku, ki je za boj proti partizanom ustanovil "operativni štab za
                  uničevanje tolp" in nato novembra 1943 Slovenski narodni varnostni zbor (SNVZ), ki
                  naj bi varoval »red in mir« med Slovenci v pokrajini, kot je ukazal Rainer v svoji
                  naslednji uredbi. Vendarle pa je bila za njegov »zagon« potrebna kadrovska pomoč
                  iz Ljubljane, zato so enote primorskega domobranstva dejansko nastale šele poleti
                  1944. Na vojaškem področju primorsko domobranstvo ni bilo učinkovito, temveč je (z
                  nemškim dovoljenjem) aktivneje delovalo pri organiziranju slovenskega kulturnega
                  življenja in prosvete, a še to zvečine na Goriškem. Torej je bil pomen primorskega
                  domobranstva v prvi vrsti političen in kulturen. Večina prebivalstva se je od
                  njega distancirala, čemur je botroval tako mednarodni položaj, kot množična
                  privrženost partizanstvu, še preden je domobranstvo sploh nastalo. Od drugih
                  domobranskih enot na Slovenskem se loči tudi po tem, da je med drugim zaradi
                  mednarodnega razvoja dogodkov in dejstva, da so se njegove enote ob koncu vojne
                  lahko hitro umaknile globlje v Italijo pod britansko okrilje, utrpelo več žrtev
                  med vojno (248 žrtev, med njimi 179 Primorcev), kot pa v povojnih množičnih (in
                  posamičnih) pobojih (53 žrtev, med njimi 40 Primorcev).</p>
               <p xml:id="elaborat-p-191">Dogodki v sklepnem delu vojne in neposredno po njej so se
                  za primorske domobrance (zvečine) iztekli bolje, kot za večino moštva Slovenske
                  narodne vojske, ki se je umaknilo na Koroško. Poskus rešitve domobranstva, tudi
                  primorskega, izpod nemškega okrilja, kar so poskusili doseči s preoblikovanjem v
                  Slovensko narodno vojsko, ki so jo formalno podredili Mihajlovicu, ni uspel. Še
                  bolj zapleteno pa je bilo prizadevanje za rešitev na vojaškem področju, kajti
                  partizanska vojska je s hitrim tempom prodirala proti Trstu in Gorici, zato se je
                  bila primorana umikati tudi nemška vojska. Konec aprila so se iz Ilirske Bistrice
                  in Pivke začeli umikati tudi primorski domobranci, ki so krenili proti severu in
                  zahodu in so pri umiku sodelovali še v bojih za Postojno. Od tod so se morali
                  umakniti in so tako so z delom Slovenskega domobranstva krenili na Koroško. Za tak
                  korak se je odločila tudi večina idrijskih domobrancev in večina posadke iz
                  Veharš, ki so se umikali skupaj z dolomitskimi domobranci, njihov drugi del pa se
                  je kasneje umaknil proti Gorici. Tisti, ki so se umaknili na Koroško, so delili
                  usodo z drugimi, ki so jih britanske vojaške oblasti vrnile Titu. Več kot 80 %
                  moštva Slovenske narodne vojske je postala žrtev povojnih pobojev. Vipavski
                  domobranci, ki so sprva nameravali zaveznike počakati kar na mestu, so se morali
                  prav tako umakniti proti Gorici, od koder so prišli pod okrilje Britancev v
                  Furlaniji. Tolminski domobranci so proti Gorici krenili po Soški dolini, skupaj z
                  domobranci iz Kobarida in Grahovega, vendar so jih partizani napadli že pri Kanalu
                  in polovica umikajočih je tam padla. Druga polovica se je prebila do Solkana, kjer
                  so zopet padli v partizansko zasedo in imeli ponovno izgube. Večini primorskega
                  domobranstva se je sicer posrečilo umakniti v Furlanijo pod zavezniško okrilje, z
                  njimi pa tudi 200 slovenskim četnikom, prav tako Damjanovicevim četnikom in
                  Jevdevicevim Liškim četnikom ter nekaj sto spremljajočim civilistom.</p>
               <p xml:id="elaborat-p-192">Vendar pa zgodovinskih virov, ki bi omogočili povsem
                  natančno raziskovanje žrtev med primorskimi domobranci (identitete in usode
                  padlih) praktično ni, zato ima pričujoča raziskava v tem pogledu še vedno veliko
                  temnih lis. Z raziskovanjem po matičnih knjigah umrlih je bilo mogoče na ta
                  vprašanja le delno odgovoriti.</p>
               <p xml:id="elaborat-p-193">Nemške okupacijske sile so tudi na Primorskem ostro
                  nastopile proti partizanstvu, da bi zavrle njegov razvoj, prav tako so zato
                  nastopile tudi proti njegovim privržencem med civilnim prebivalstvom. Nemške
                  zasedbene oblasti so postajale vse bolj agresivne tudi zaradi zanje vedno bolj
                  neugodnega položaja na svetovnih frontah, na drugi strani pa so imele do jeseni
                  1943 do potankosti razvit in institucionaliziran svoj sistem nasilja.</p>
               <p xml:id="elaborat-p-194">Ofenzivnim operacijam proti partizanom so sledili požigi
                  vasi (med Komnom in Branikom, Cerkno, okolico Čepovana in naselja v Brkinih),
                  izgoni ljudi v zapore, na prisilno delo in v internacijo (Slovence so večinoma
                  internirali v delovnih taboriščih, a tudi v uničevalnih, kot sta Auschwitz in
                  Majdanek) in streljanja talcev (Trst, Opčine, Videm). S pomočjo SS enote Reinhard,
                  ki je prej delovala na Poljskem, so v tržaški Rižarni organizirali koncentracijsko
                  taborišče, v katerem so brutalno obračunavali z mnogimi slovenskimi, hrvaškimi in
                  italijanskimi protifašisti oziroma protinacisti, delovalo pa je tudi kot zbirno
                  taborišče za Jude. Njih so od tod in iz drugih tržaških zaporov ter inštitucij
                  deportirali v druga nemška uničevalna taborišča, kjer je po nekaterih podatkih
                  umrlo 45 goriških in skoraj 700 tržaških Judov (vsi sicer niso bili italijanski
                  državljani). Že sama Rižarna naj bi zahtevala vsaj 3.000 življenj, med njimi je
                  bilo vsaj 63 Primorcev.</p>
               <p xml:id="elaborat-p-195">Nemško nasilje nad civilnim prebivalstvom je zahtevalo
                  vsaj 3.048 žrtev, od katerih jih je vsaj 1.185 umrlo ali bilo ubitih v taboriščih
                  oziroma na poti tja in nazaj, 73 jih je umrlo za njihovimi posledicami, 103 so
                  umrli v bombardiranjih in letalskih mitraljiranjih, 89 jih je umrlo na prisilnem
                  delu in v izgnanstvu, čistke med ofenzivnimi operacijami in druge represalije so
                  zahtevale 1.321 življenj (eskalacija nasilja se je dogodila zlasti ob nemškem
                  prodoru v septembru 1943 in nato v jesenski ofenzivi istega leta), 42 jih je bilo
                  ubitih kot talcev, medtem ko so zapori zahtevali vsaj 30 življenj, vsaj 33 pa je
                  drugih/kolateralnih žrtev vojnega nasilja, ki so ga povzročile nemške oblasti. Kot
                  pri drugih kategorijah žrtev, tudi pri več civilistih niso povsem jasne okoliščine
                  izginotja oziroma smrti, ko so nemške okupacijske oblasti nad njimi izvajale
                  nasilne ukrepe.</p>
               <p xml:id="elaborat-p-196">Vsi omenjeni procesi pa so še bolj očitno vzpostavili
                  razmere totalne vojne, ki je zabrisala ločnico med zaledjem in fronto. To najbolje
                  prikaže dejstvo, da je nemški okupator sam obračunal s 7.696 Primorci, pri čemer
                  gre, kot je bilo navedeno že zgoraj, v več kot 3.000 primerih za civilno
                  prebivalstvo.</p>
               <p xml:id="elaborat-p-197">Če si pogledamo še druge vojne situacije, v katerih so
                  življenja izgubljali Primorci, je treba omeniti, da je v bombardiranjih umrlo vsaj
                  260 civilistov in še 10 oseb, katerih medvojne udeležbe ne poznamo. Pri teh
                  bombardiranjih ne gre zgolj za bombardiranja strateških ciljev, kot so
                  industrijski obrati in prometne povezave v Sloveniji, temveč tudi za bombardiranja
                  taborišč in krajev, kjer so bil Slovenci v izgnanstvu in na prisilnem delu.</p>
               <p xml:id="elaborat-p-198">Omeniti je treba tudi 239 žrtev raznih vojnih nesreč, ki
                  so jih utrpeli civilisti; v 97 primerih je prišlo do nesreče z eksplozivnim
                  sredstvom že po vojni. Med omenjenimi žrtvami je bilo kar 168 mladoletnih oseb, ki
                  so življenje izgubile večinoma prav ob nesrečah z eksplozivnimi sredstvi.</p>
               <p xml:id="elaborat-p-199">Tudi po zaključku vojne so ljudje (civilisti) umirali za
                  posledicami vojnega nasilja, zvečine prav nemškega, tako da jih je do februarja
                  1946 umrlo vsaj še 149.</p>
               <p xml:id="elaborat-p-200">Med priprave vodstva partizanskega gibanja na zasedbo
                  primorske so sodila tudi navodila enotam, dana tik pred zasedbo Trsta in Gorice,
                  da ne smejo izvajati »čiščenj« na narodnostni osnovi, temveč se morajo
                  osredotočiti na kaznovanje fašistov. To se je začelo odvijati 1. maja 1945 z
                  vzpostavitvijo štiridesetdnevne jugoslovanske zasedbe v Julijski krajini, ko so
                  jugoslovanske vojaške oblasti pričele uvajati prve ukrepe, kot so bili omejevanje
                  gibanja, razveljavljanje fašističnih zakonov, cenzura tiska, pričele pa so tudi z
                  aretacijami, deportacijami in usmrtitvami.</p>
               <p xml:id="elaborat-p-201">Po ocenah zavezniške zasedbene uprave naj bi v času
                  štirideset dnevne jugoslovanske zasedbe oblasti v Jugoslavijo odvedle približno
                  3.400 oseb. Med temi jih je več umrlo ali bilo ubitih že na transportih, mnogi pa
                  so umrli kasneje v jugoslovanskih taboriščih in v zaporih. Vedno več pa je bilo
                  novic, da so izvedle več usmrtitev zapornikov. Te naj bi se večinoma dogajale med
                  2. in 15. majem 1945. Znotraj Ozne in Narodne zaščite je prihajalo tudi do
                  samovolje, poznani pa so tudi primeri, ko je prihajalo do osebnega maščevanja. Med
                  usmrčenimi je bila večina Italijanov, pa tudi Slovenci, zlasti pripadniki
                  domobranstva, kakor je že bilo rečeno. V teh povojnih obračunih pomladi in poleti
                  1945 je bilo ubitih tudi 19 neoboroženih Primorcev, 1 pa kasneje, natančneje
                  januarja 1946.</p>
               <p xml:id="elaborat-p-202">Na ozemljih, ki so po mirovni pogodbi iz leta 1947
                  pripadla Jugoslaviji, pa naj bi od maja 1945 dalje obračunali z okoli 1.600
                  osebami različnih narodnosti. Pričujoča raziskava, ki geografsko zajema le ozemlje
                  današnje Republike Slovenije, zaenkrat kaže, da je bilo po 1. maju 1945 ubitih 55
                  Italijanov, ki so v tistem času stalno bivali na današnjem slovenskem državnem
                  ozemlju ali pa so se s poroko z domačinko trajno vpeli v naš prostor. Med njimi
                  jih je vsaj 17 delovalo v nemških uniformiranih enotah ali pa v raznih
                  italijanskih kolaborantskih formacijah, 8 jih je bilo civilistov, pri drugih pa ni
                  bilo mogoče ugotoviti njihove udeležbe med vojno.</p>
               <p xml:id="elaborat-p-203">Druge raziskave kažejo, da je bila več kot polovica od
                  omenjenih 1.600 ljudi Italijanov, priseljencev iz drugih delov Italije v času med
                  obema vojnama, saj jih je italijanska oblast tam naselila, da bi italijanizirala
                  in fašizirala slovensko okolje (fašistični uradniki, policisti itd.). Opozoriti pa
                  je nujno tudi na to, da so bili med pobitimi tudi italijanski protifašisti iz vrst
                  CLN (Comitato di Liberazione Nazionale), ki se niso strinjali s priključitvijo
                  Julijske krajine k Jugoslaviji. Naposled med pobitimi najdemo tudi predvojne
                  primorske protifašiste, torej člane Tigra, tedaj obtožene vohunjenja za zahodne
                  zaveznike (1 žrtev), pa tudi Primorce, sodelujoče v zavezniških enotah in
                  službah.</p>
               <p xml:id="elaborat-p-204">Na splošno so raziskave pokazale, da pri povojnem obračunu
                  v Julijski krajini vendarle ni šlo v prvi vrsti za obračunavanja na etnični
                  osnovi, temveč predvsem na osnovi »omadeževanosti« s fašizmom, pri čemer tudi med
                  izvajalci pobojev niso bili le pripadniki slovenskih oziroma jugoslovanskih
                  vojaško-policijskih formacij.</p>
            </div>
            <div type="subchapter" xml:id="study.7">
               <head xml:id="elaborat-head-25">Prekmurje</head>
               <p xml:id="elaborat-p-205">Precej različno žrtvoslovno podobo v primerjavi z ostalimi
                  pokrajinami je določilo zgodovinsko dogajanje v Prekmurju.</p>
               <p xml:id="elaborat-p-206">Ugotovimo lahko, da so bili za Prekmurje pridobljeni mnogi
                  novi podatki, ki so bili doslej v historiografiji spregledani. Pri tem mislimo
                  zlasti na podatke o padlih in umrlih mobilizirancih v madžarsko vojsko, kakor tudi
                  na podatke o osebah, ki jih je ob koncu vojne leta 1945 (domnevno) s seboj odvedla
                  prodirajoča Rdeča armada in so do danes obveljali za pogrešane. Pridobljeno
                  gradivo je v veliko pomoč pri preverjanju podatkov o narodnosti posamezne žrtve, s
                  čimer je mogoče bolj kredibilno oceniti število in strukturo žrtev med madžarsko
                  manjšino. V Prekmurju je bilo mogoče po matičnih knjigah preveriti »le« 627 oseb,
                  kajti zaradi omenjene usode judovske skupnosti podatkov o večini Judov niti ni
                  bilo mogoče preverjati; omenjeno število preverjenih oseb predstavlja približno
                  tretjino vseh žrtev, kar je precej pod povprečjem, ki je bilo doseženo v
                  raziskavi.</p>
               <table rend="table-scroll" xml:id="elaborat-table-19">
                  <head>Tabela 19: Število in struktura smrtnih žrtev iz Prekmurja</head>
                  <row role="label">
                     <cell>Vojni status</cell>
                     <cell>Število žrtev</cell>
                     <cell>% glede na vse žrtve</cell>
                  </row>
                  <row>
                     <cell>Civilisti</cell>
                     <cell>882</cell>
                     <cell>48,6</cell>
                  </row>
                  <row>
                     <cell>Aktivisti OF</cell>
                     <cell>15</cell>
                     <cell>5,6</cell>
                  </row>
                  <row>
                     <cell>Partizanske enote</cell>
                     <cell>87</cell>
                     <cell/>
                  </row>
                  <row>
                     <cell>Jugoslovanska kraljeva vojska</cell>
                     <cell>14</cell>
                     <cell/>
                  </row>
                  <row>
                     <cell>Madžarska vojska</cell>
                     <cell>301</cell>
                     <cell>21,1</cell>
                  </row>
                  <row>
                     <cell>Nemška vojska</cell>
                     <cell>81</cell>
                     <cell/>
                  </row>
                  <row>
                     <cell>Drugo</cell>
                     <cell>9</cell>
                     <cell>0,8</cell>
                  </row>
                  <row>
                     <cell>Neugotovljen status</cell>
                     <cell>423</cell>
                     <cell>23</cell>
                  </row>
                  <row>
                     <cell>Skupaj</cell>
                     <cell>1.812</cell>
                     <cell/>
                  </row>
               </table>
               <p xml:id="elaborat-p-207">Struktura žrtev s tega območja praktično potrjuje to, kar
                  je doslej znanega o historičnih procesih med 2. svetovno vojno v Prekmurju. Po
                  nekaterih ocenah je ugotovljeno število previsoko; gre namreč za 1.747 žrtev med
                  tedanjim prebivalstvom Prekmurja. Vendar pa preverjanje po matičnih knjigah smrti
                  in rojstev ni znižalo števila predhodno ugotovljenih žrtev, temveč ga je zvišalo.
                  Medtem ko ugotovljene žrtve pomenijo 1,9 % izgubo prebivalstva pokrajine, kar gre
                  v kontekst tedanjih historičnih procesov v Prekmurju. Na murskosoboškem območju je
                  ugotovljena več kot 1,9 % izguba prebivalstva, na lendavskem pa 1,7 %.</p>
               <p xml:id="elaborat-p-208">Ob hitri nemški zasedbi Prekmurja, ki se je odvila v nekaj
                  urah, in takojšnji zaplembi orožja razpadle Jugoslovanske kraljeve vojske, je bil
                  aprila 1941 ubit 1 neoborožen Prekmurec, 3 pripadniki Kraljeve Jugoslovanske
                  vojske pa so padli v spopadih drugod po državi. Deset dni po zasedbi je Hitler
                  prepustil Prekmurje Madžarom, kmalu zatem pa še medmursko občino Štrigova. Sam pa
                  si je prisvojil 3 vasi z nemškim prebivalstvom na severozahodu Prekmurja. Nemška
                  zaplemba orožja je poleg obrobnega položaja pokrajine dodobra zavrla možnost
                  razvoja oboroženega odpora domačega prebivalstva.</p>
               <p xml:id="elaborat-p-209">Tako med kategorijami žrtev v Prekmurju močno izstopajo
                  civilne žrtve. Njihovih 882 žrtev vojnega in povojnega nasilja pomeni več kot 48 %
                  vseh prekmurskih žrtev, po večini pa gre za prekmurske Jude, umrle v holokavstu.
                  Partizanstvo, ki se je v primerjavi z drugimi deli Slovenije - tako politično kot
                  vojaško - razvilo pozno, saj je bilo širše zaznavno šele od sredine leta 1944
                  dalje, pa je do konca vojne utrpelo 102 smrtni žrtvi. Večinoma gre za oborožene
                  partizane. Te žrtve pa v skupni viktimološki skici pomenijo dobrih 6 % vseh
                  prekmurskih žrtev.</p>
               <p xml:id="elaborat-p-210">Civilne žrtve močno določa dejstvo, da je Hitler Prekmurje
                  prepustil Madžarom, ki so ga po zasedbi tudi kmalu (16. decembra 1941) priključili
                  svoji državi in s tem povrnili stanje pred trianonsko pogodbo. Kmalu po okupaciji
                  pa so začeli nad Slovenci, ki so jih psevdoznanstveno razglasili za Vende,
                  izvajati raznarodovalne ukrepe, s katerimi so jih želeli pomadžariti. Madžarski
                  okupator je ost uperil proti stebrom nacionalne identitete, torej po učiteljih in
                  duhovščini. Med drugim so Madžari začeli na Madžarsko izganjati priseljence po
                  letu 1919, zlasti izobražence in več slovenskih duhovnikov. Leta 1942 pa so
                  madžarske oblasti izgnale 121 primorskih in istrskih družin, ki so jih v
                  predvojnem času jugoslovanske oblasti naselile zlasti v obmejnem pasu pri Lendavi.
                  Prav ti predstavljajo glavnino 53- tih žrtev v madžarskem taborišču Szarvar. Vsaj
                  13 jih je še umrlo v madžarskem taborišču Sopron; pri njih pa gre večinoma za
                  domače judovsko prebivalstvo.</p>
               <p xml:id="elaborat-p-211">Obravnavano območje je bilo narodnostno in versko
                  raznoliko. Omenimo naj, da so vsaj 503 žrtve (tj. 28 % vseh žrtev) s tega območja
                  predstavljali domači Judje. Ker pa se je del Judov dal v tridesetih letih
                  prekrstiti v rimokatolištvo in glede na to, da njihove matične knjige niso
                  dostopne, za nekatere med njimi lahko le predvidevamo, da so pripadali judovski
                  skupnosti. Prav tako lahko za mnoge med njimi le predvidevamo, da so bili
                  rezidenti. Pomenijo pa več kot 61 % vseh civilnih žrtev v Prekmurju.</p>
               <p xml:id="elaborat-p-212">Judovska skupnost v Prekmurju je doživela holokavst takoj
                  po nemški zasedbi Madžarske, saj so že aprila 1944 izšli ostri protijudovski
                  zakoni. Po obširnih aretacijah, ki so se odvijale od pomladi 1944. leta dalje, so
                  Jude prek Čakovca, kjer so jih predali Gestapu, večinoma internirali v uničevalno
                  taborišče Auschwitz. Večina 454 žrtev med Judi je umrla prav v Auschwitzu.</p>
               <p xml:id="elaborat-p-213">Madžarske okupacijske oblasti so za zatiranje in
                  preprečevanje odporniškega gibanja uvajale podobne ukrepe kot nemške. Število
                  žrtev sicer ni enakega velikostnega reda kot pri nemškem okupatorju. Do konca
                  vojne pa sta oba v Prekmurju izvajala: zapiranje (prve aretacije že konec
                  septembra 1941, do konca vojne pa je bilo ustreljenih 15 oseb) in interniranje
                  podpornikov partizanskega gibanja (holokavst nad domačo judovsko skupnostjo je že
                  bil omenjen, žrtve v madžarskih taboriščih tudi, od »nejudovskih« internirancev v
                  nemških taboriščih pa jih je življenje največ izgubilo v Flossenburgu - 30,
                  Dachauu - 25 in Auschwitzu - 18), streljanje talcev (med njimi je bilo 7
                  partizanov in podpornikov partizanskega gibanja) in drugo represijo v času svojih
                  vojaških operacij (razne represalije so imele za posledico 91 žrtev med civilnim
                  prebivalstvom in 68 žrtev med osebami, za katere ni bilo mogoče ugotoviti njihove
                  udeležbe med vojno). Glavnina pobitih, natančneje 116 civilistov (in neugotovljene
                  vojne udeležbe), je življenje izgubila v sklepnem obdobju vojne, ko so tu potekali
                  spopadi med umikajočo se okupatorsko vojsko ter partizanskimi oddelki in oddelki
                  Rdeče armade.</p>
               <p xml:id="elaborat-p-214">Madžarske okupacijske oblasti so prekršile mednarodno
                  pravo in leta 1942 začele z mobilizacijo Prekmurcev v redne oddelke svoje vojske,
                  od leta 1943 dalje pa tudi v t. i. »delovne bataljone« (največ v Szombathely).
                  Prekmurje je na ta račun izgubilo 301 moža. Na delih Prekmurja, ki jih je zasedel
                  Hitler, so nemške oblasti ravno tako izvajale mobilizacijo. Vsem mobilizirancem v
                  Prekmurju je skupno to, da so večinoma padli ali izginili na vzhodni fronti ali v
                  sovjetskem vojnem ujetništvu, kar velja tudi za druge mobilizirance drugod po
                  Sloveniji. Žrtve med prekmurskimi mobiliziranci pri tem predstavljajo več kot
                  petino vseh žrtev v pokrajini.</p>
               <p xml:id="elaborat-p-215">Med vojno notranji obračun med komunistično in
                  protikomunistično usmerjenim prebivalstvom ni bil oster, saj partizanske formacije
                  obračunajo z 1 neoboroženim civilistom. Tako je obračun bolj zaznaven po vojni, ko
                  je prišlo do obračuna z 51 civilisti in 51 osebami, za katere ne poznamo njihove
                  vojne udeležbe. Tedaj se je odvil tudi obračun z Madžari s tega območja ali pa s
                  promadžarsko usmerjenim delom prebivalstva, od katerih jih je del sodeloval v
                  okupacijskih upravi. Povojne jugoslovanske oblasti naj bi iz Prekmurja izgnale
                  vsaj 500 Madžarov. V zadevni raziskavi so bile ugotovljene le 3 civilne žrtve tega
                  obračuna.</p>
               <p xml:id="elaborat-p-216">Narodnostna struktura po vojni pobitih in umrlih v
                  taboriščih ter zaporih namreč pokaže, da gre pri obračunu s civilisti pretežno za
                  Slovence, v 65 primerih pa ni bilo moč ugotoviti narodne pripadnosti žrtve; med
                  temi zagotovo najdemo tako domače nemško kot madžarsko prebivalstvo.</p>
               <p xml:id="elaborat-p-217">V zbirnih taboriščih (Hrastovec, Bresternica) ali povojnih
                  sodnih zaporih (Maribor) je umrl vsaj 101 Prekmurec, 15 jih je ob koncu vojne po
                  aretaciji izginilo, 9 pa je bilo ubitih; pretežno gre za civilno prebivalstvo. Pri
                  večini omenjenih žrtev, natančneje pri 93, gre za nemško prebivalstvo ali za
                  Nemcem »prijazne« Slovence z območij, ki jih je med vojno zasedel Hitler. Vsaj 9
                  Prekmurcev je bilo neposredno po vojni usmrčenih po obsodbi pred vojaškim sodiščem
                  - med njimi najdemo obtožene zaradi medvojne gospodarske in upravne kolaboracije z
                  okupacijskimi oblastmi. Še pred tem naj bi jih nekaj v sklepnih vojnih operacijah
                  zajela in vsaj 10 usmrtila prodirajoča Rdeča armada.</p>
               <p xml:id="elaborat-p-218">Struktura žrtev v Prekmurju mdr. pokaže, kakšne posledice
                  nosi okolje, kjer se množičen odpor prebivalstva ni mogel razviti. Karakteristična
                  je relativno nizka populacijska izguba, ki je najnižja med slovenskimi
                  pokrajinami. Med žrtvami najdemo vsaj 485 oboroženih oseb, pri večini drugih pa
                  gre za civilno prebivalstvo, ki nosi ogromno breme genocidne politike zasedbenih
                  sil.</p>
            </div>
            <div type="subchapter" xml:id="study.8">
               <head xml:id="elaborat-head-27">Povojni obračun</head>
               <p xml:id="elaborat-p-219">Po štiriletnih raznovrstnih vojnih nasilstvih, množično
                  zaznamovanimi z nasilno pretrganimi človeškimi življenji, je ob koncu vojne sledil
                  še povojni obračun zmagovalcev s poraženci. Notranji obračun oziroma nasilni
                  epilog vojne po že uradno končani vojni je raziskava obravnavala v časovnem loku
                  od konca vojne maja 1945 do konca januarja 1946. Čeprav raziskava v tem pogledu ne
                  more odgovoriti na vsa odprta vprašanja, lahko poda vsaj sliko tega, kar je toliko
                  let po vojni sploh še mogoče osvetliti. Primarnega arhivskega gradiva, ki bi
                  obravnavalo identiteto in usodo omenjenih smrtnih žrtev, praktično ni, zato so
                  podatki večinoma spominske narave. Tudi v zadnji fazi preverjanja po mrliških
                  knjigah, ko je šlo za uradne dokumente, so ti po večini ustne narave, zato jih je
                  potrebno obravnavati z določeno mero kritičnosti. Uporabljena gradiva navajajo več
                  kot 14.700 žrtev povojnega obračuna in naj ob tem omenimo, da jih je bilo 6.678
                  mogoče najti v matičnih mrliških knjigah.</p>
               <p xml:id="elaborat-p-220">Ob koncu 2. svetovne vojne je nastopil tudi trenutek, ko
                  so vlade povojne Evrope, če so hotele dokazati svojo legitimnost, težile k
                  »očiščenju družbe«. Med vojno okupirane dežele so vse brez težav prepoznale vojne
                  zločince in kolaboracijo. Razlika je nastala šele v motivih in načinu obračuna z
                  njimi. Spontano kaznovanje enih in drugih je bilo lastno več okoljem. Vendarle pa
                  so tradicionalne zahodno- in severnoevropske demokracije v procesu »čiščenja«
                  težile k legitimiranju oblasti, obnovi demokracije in vladavine prava.</p>
               <p xml:id="elaborat-p-221">Druga svetovna vojna je imela kot totalna vojna že sama
                  katastrofalne posledice za med vojno okupirane evropske dežele. Kjer pa je
                  okupacijska politika omogočila še okolje za razvoj državljanskih vojn, so bile
                  posledice še težje. Povojnega obračuna s premagano stranjo v Sloveniji zato
                  nikakor ne smemo obravnavati ločeno od medvojnega dogajanja.</p>
               <p xml:id="elaborat-p-222">Jugoslavija s približno 1 milijonom vojnih žrtev in z njo
                  Slovenija s 97.700 vojnimi in povojnimi žrtvami (6,5 % populacije), vsekakor
                  spadata med dežele, kjer se je med 2. svetovno vojno odvilo mnogo zelo zapletenih
                  zgodovinskih procesov, vojna pa ju je hudo izčrpala in prizadela. Ko je popustila
                  pristna vznesenost ob koncu vojne - ta trenutek pa je večina občutila kot
                  osvoboditev, je v Jugoslaviji očitno nastopilo obdobje, obremenjeno s sovraštvom
                  in čustveno napetostjo. V jugoslovanskem in slovenskem primeru je neposredno po
                  vojni oblast prevzemala komunistična partija, ki je iz vojne izšla kot
                  najpomembnejši politični dejavnik. Ta je že med vojno skušala preprečevati
                  vsakršno opozicijo, ko je naposled po vojni prepletala in prekrivala težnjo po
                  obračunu z vsemi dejanskimi in domnevnimi političnimi nasprotniki s težnjo po
                  obračunu s kolaboranti.</p>
               <p xml:id="elaborat-p-223">Čez Slovenijo se je ob koncu vojne - pred prodirajočima
                  jugoslovansko in Rdečo armado - umikala množica vojaških enot, ki so se na Balkanu
                  borile na strani nemških okupacijskih sil. Te enote so se želele predati
                  britanskim oziroma ameriškim enotam v Avstriji in Italiji. Skupaj z njimi pa se je
                  umikalo tudi nekaj tisoč civilnih beguncev. Delu slovenskih četnikov in primorskih
                  domobrancev se je skupaj z ostalimi četniškimi enotami generala Miodraga
                  Damjanoviča uspelo umakniti v Italijo in se 5. maja 1945 predati britanskim
                  enotam. Umikajoči se deli nemških enot armadne skupine E generala Alexandra von
                  Lohra, enot Neodvisne države Hrvaške in domobranskih enot skupaj s civilnimi
                  begunci, prav tako pa deli ruskih, ukrajinskih in celo madžarskih enot so tedaj
                  prodirali proti Avstriji. Del jih je bilo zajetih in pobitih že v sklepnih bojih
                  med umikom. Mednje spada tudi vsaj 185 domobranskih ranjencev in invalidov,
                  zajetih na začetku maja 1945 na sanitetnih vlakih in drugih transportnih. Delu
                  umikajočih pa se je uspelo umakniti na Koroško in se 13. maja predati britanskim
                  vojaškim oblastem. Samo »jugoslovanskih« beguncev naj bi bilo približno 200.000.
                  Njihovo nadaljnjo usodo pa je odločila zapletena vojaško - politična situacija na
                  tem območju. Na eni strani so jo pogojevali interesi jugoslovanskega partizanskega
                  vodstva, še bolj pa slovenskega, po zasedbi celotne južne Koroške, saj bi ta
                  ustvarila osnovo za njeno kasnejšo priključitev k Sloveniji. Na drugi strani pa to
                  ni bilo v skladu z odločitvami zahodnih zaveznikov na moskovski konferenci oktobra
                  1943, da se po vojni Avstrijo obnovi v mejah pred Anschlussom. Vse to je v mnogo
                  čem odločalo o usodi jugoslovanskih protipartizanskih (protikomunističnih) enot.
                  Britanske vojaške oblasti so jih kasneje - v nasprotju z ukazi ameriške in
                  britanske vlade - zlasti zaradi trenutno zaostrene vojaške situacije predale Titu,
                  ki se je 18. maja 1945 odločil, da izda ukaz o umiku svojih enot s Koroške za meje
                  iz leta 1937.</p>
               <p xml:id="elaborat-p-224">Upi slovenskega protirevolucionarnega vodstva, da se bo
                  lahko v zavezniških očeh opralo medvojne kolaboracije z nemškimi enotami, nato pa
                  na zavezniški strani nadaljevalo svoj protirevolucionarni boj, so se v tem času
                  izkazali za prazne. Na pomlad 1945 so zavezniki za legitimnega zastopnika namreč
                  že priznavali vlado Tito-Šubašic. Nekateri pripadniki protikomunističnega tabora
                  si sicer že nekaj časa niso delali iluzij. Zavezniške vojaške oblasti so
                  jugoslovanske begunce začele vračati s Koroške v Jugoslavijo v drugi polovici maja
                  1945 in sicer pod pretvezo, da jih bodo premaknile v Italijo. Nekaj dni prej kot
                  so vrnili okoli 12.000 Slovencev, so začeli z 18. majem vračati še približno
                  13.000 Hrvatov, od tega okoli 3.000 civilistov. Nato so vrnili še 4.000
                  pripadnikov Srbskega dobrovoljskega korpusa, nekaj nedičevcev in črnogorskih
                  četnikov. Večina jih je bila brez sodbe pobita na območju Slovenije.</p>
               <p xml:id="elaborat-p-225">Decembra 1944 so na sestanku šefov varnostnih služb v
                  Beogradu načelno že sprejeli odločitev o obračunu z zgoraj omenjenimi enotami v
                  sklepnih vojnih operacijah. Najožji jugoslovanski partijski vrh pa je o usodi
                  vrnjenih najverjetneje odločal na tajnih sestankih konec maja 1945, in sicer ob
                  Titovem obisku Zagreba in Ljubljane. Tamkajšnje odločitve pa so verjetno predali
                  naprej šefi republiških enot Ozne.</p>
               <p xml:id="elaborat-p-226">Slovenske ujetnike, tako domobrance kot spremljajoče
                  civiliste, sta od 27. maja nato prevzemala slovenska 15. divizija, OZNA in KNOJ,
                  torej vojaško-policijske enote nove oblasti. Napotile so jih v zbirna taborišča
                  oziroma zapore v Kranju, Škofji Loki in Šentvidu nad Ljubljano. Po pričevanjih
                  očividcev so bile razmere v teh zaporih podobne medvojnim taboriščem, zato je kar
                  nekaj primerov, ko so zaporniki umrli že tam, ali pa so jih izbrali iz množice in
                  ustrelil v njihovi bližini.</p>
               <p xml:id="elaborat-p-227">Večino zapornikov so nato junija 1945 preselili v
                  taborišča Teharje in Šentvid, kjer so jih na podlagi kratkih zaslišanj ali po
                  poizvedbah v domačih krajih razdelili v tri skupine. V posebni skupini so zbrali
                  mladoletne zapornike, ki so jih nameravali vse izpustiti. V drugo skupino so
                  uvrstili vse, ki so se domobranstvu priključili po 1. januarju 1945, a se o
                  njihovi usodi še niso dokončno odločili. V zadnji, najštevilčnejši skupini pa so
                  zbrali tiste, ki so jih določili za usmrtitev. A tudi vseh mladoletnih niso
                  izpustili, temveč so med njimi še vsaj dvakrat izvedli novo selekcijo, eno celo po
                  amnestiji, nato pa izbrane odvedli na morišča, kjer so obračunali vsaj s 106
                  mladoletniki. Tudi vsi izpuščeni niso prišli do doma, kajti na poti so bili
                  nekateri žrtve »maščevalcev«. Nekateri domobranci so ob koncu vojne ostali doma,
                  se nato javili na poziv vojaških oblasti na komandah mest in zatem izginili. Ker z
                  zadevno raziskavo večinoma ni bilo mogoče ugotoviti kraja, časa in okoliščin
                  smrti, števila teh ni moč ugotoviti.</p>
               <p xml:id="elaborat-p-228">Amnestija, ki so jo oblasti razglasile 4. avgusta 1945, je
                  predvidevala toliko olajševalnih okoliščin, da bi bila večina zaprtih domobrancev
                  izpuščena, vendar je bilo to za večino že prepozno.</p>
               <p xml:id="elaborat-p-229">Glede na to, da nimamo primarnih arhivskih dokumentov, ki
                  bi nam pomagali osvetliti zgoraj omenjene dogodke, je vse skupaj še vedno bolj kot
                  ne zavito v tajinstvenost. Prav zaradi tega je izredno težko ugotavljati, koliko
                  domobrancev je bilo pobitih že v času sklepnih bojev in umika, koliko pa po
                  zaključku vojnih operacij. Še vedno lahko s precejšnjo gotovostjo trdimo le to, da
                  se je glavnina »izvensodnega« obračuna odvila konec pomladi in poleti 1945,
                  končala pa pred volitvami v Ustavodajno skupščino novembra 1945. Zatem se je ost
                  obračuna usmerila na pripadnike nemške manjšine, a več o tem kasneje.</p>
               <p xml:id="elaborat-p-230">Samo leta 1945 je bilo brez uvedbe sodnega postopka
                  pobitih 14.413 oseb. Večinoma je šlo za domobrance, saj jih je bilo pobitih
                  11.743, nato za 151 slovenskih četnikov, 178 pripadnikov Policijskega varnostnega
                  zbora (policija Ljubljanske pokrajine) ter vsaj 1.615 civilistov (med njimi vsaj
                  255 oseb nemške in 14 italijanske narodnosti). Pri 578 žrtvah ni mogoče ugotoviti
                  njihove medvojne udeležbe, drugi pa so med vojno po večini sodelovali v nemških
                  ali italijanskih uniformiranih enotah ali policiji.</p>
               <p xml:id="elaborat-p-231">Če je bilo ob koncu vojne v Sloveniji okoli 18.000
                  domobrancev, je bila neposredno po vojni pobita večina njih. Pri obračunu z njimi
                  se skorajda ni ugotavljalo osebne krivde, saj zvečine ni prihajalo do sodnih
                  postopkov. Verjetno je bil to akt maščevanja ali kolektivna kazen, a očitno tudi
                  načrtovan obračun z vsemi dejanskimi in potencialnimi nasprotniki nove oblasti,
                  lahko tudi z razrednimi nasprotniki. Z raziskavo smo le za polovico žrtev
                  pridobili podatke o njihovem socialnem statusu, torej lahko samo do neke stopnje
                  ugotavljamo, v kolikšni meri je šlo za obračun z razrednimi nasprotniki. Med
                  pobitimi namreč najdemo vsaj 3.298 kmetov (in drugih kmečkih poklicev), od tega
                  nekaj sto bogatih, nato 1.407 delavcev in tistih, ki so opravljali enostavne
                  poklice, 915 obrtnikov in njihovih pomočnikov, 23 direktorjev podjetij in
                  industrialcev ter 162 trgovcev.</p>
               <p xml:id="elaborat-p-232">Znotraj povojnega obračuna je treba omeniti še dve
                  regionalni značilnosti; obračun s italijanskimi priseljenci za časa fašizma na
                  Primorskem in s (po večini nacificirano) nemško manjšino na Štajerskem.</p>
               <p xml:id="elaborat-p-233">Že avgusta 1944 se je slovensko partizansko gibanje
                  pripravljalo na zasedbo Primorske ob koncu vojne. Med te priprave so sodila tudi
                  navodila enotam, dana tik pred zasedbo Trsta in Gorice, da ne smejo izvajati
                  »čiščenj« na narodnostni osnovi, temveč se morajo osredotočiti na kaznovanje
                  fašistov. To se je začelo odvijati 1. maja 1945 z vzpostavitvijo štiridesetdnevne
                  jugoslovanske zasedbe v Julijski krajini, ko so jugoslovanske vojaške oblasti
                  pričele s prvimi ukrepi, kot so bili omejevanje gibanja, razveljavljanje
                  fašističnih zakonov, cenzura tiska, pa tudi z aretacijami, deportacijami in
                  usmrtitvami. Aretirance so sprva zaprli v mestne zapore, nato pa jih premestili v
                  zbirna taborišča v Ajdovščini, Idriji in Vipavi. Po ocenah zavezniške zasedbene
                  uprave naj bi v času štirideset dnevne jugoslovanske zasedbene oblasti v
                  Jugoslavijo odvedle približno 3.400 oseb. Med temi jih je več umrlo ali bilo
                  ubitih že na transportih, mnogi pa so umrli kasneje v jugoslovanskih taboriščih in
                  v zaporih. Vedno več pa je bilo novic, da so izvedle več usmrtitev zapornikov. Te
                  naj bi se večinoma dogajale med 2. in 15. majem 1945. Znotraj Ozne in Narodne
                  zaščite je prihajalo tudi do samovolje, poznani pa so tudi primeri, ko je
                  prihajalo do osebnega maščevanja. Med usmrčenimi je bila večina Italijanov, pa
                  tudi Slovenci, zlasti pripadniki domobranstva (med slednjimi je bilo 55
                  žrtev).</p>
               <p xml:id="elaborat-p-234">Naj zgolj kot primer navedemo, da je v Dolu pri Borovnici,
                  kjer je od maja 1945 dalje delovalo ujetniško taborišče, do konca januarja 1946
                  umrlo vsaj 60 italijanskih vojnih ujetnikov. Pretežno je šlo za vojake, saj je bil
                  le eden od umrlih učitelj, medtem ko za drugega poklic ni naveden.</p>
               <p xml:id="elaborat-p-235">Na ozemljih, ki so po mirovni pogodbi iz leta 1947
                  pripadla Jugoslaviji, pa naj bi od maja 1945 dalje obračunali z okoli 1.600
                  osebami različnih narodnosti. Raziskava Inštituta za novejšo zgodovino, ki
                  geografsko zajema le ozemlje današnje Republike Slovenije, zaenkrat kaže, da je
                  bilo po 1. maju 1945 ubitih 55 Italijanov, ki so v tistem času stalno bivali na
                  današnjem slovenskem državnem ozemlju ali pa so se s poroko z domačinko trajno
                  vpeli v naš prostor. Druge raziskave kažejo, da je bila več kot polovica od
                  omenjenih 1.600 ljudi Italijanov, priseljencev iz drugih delov Italije v času med
                  obema vojnama, saj jih je italijanska oblast tam naselila, da bi italijanizirala
                  in fašizirala slovensko okolje (fašistični uradniki, policaji itd.). Naj pa
                  vendarle omenimo, da so bili med pobitimi tudi italijanski protifašisti iz vrst
                  CLN, ki se niso strinjali s priključitvijo Julijske krajine k Jugoslaviji.
                  Naposled med pobitimi najdemo tudi predvojne primorske protifašiste, torej člane
                  Tigra, tedaj obtožene vohunjenja za zahodne zaveznike, pa tudi Primorce,
                  sodelujoče v zavezniških enotah in službah.</p>
               <p xml:id="elaborat-p-236">Na splošno so raziskave pokazale, da pri povojnem obračunu
                  v Julijski krajini vendarle ni šlo v prvi vrsti za obračunavanja na etnični
                  osnovi, temveč predvsem na osnovi »omadeževanosti« s fašizmom, pri čemer tudi med
                  izvajalci pobojev niso bili le pripadniki slovenskih oziroma jugoslovanskih
                  vojaško/policijskih formacij.</p>
               <p xml:id="elaborat-p-237">Še težje je določiti število pobitih pripadnikov nemške
                  narodnosti. Na Slovenskem je ta skupnost med obema vojnama štela med 25.000 -
                  28.000 ljudi in je bila med vojno po večini nacificirana. Torej je vstopila v
                  nemške nacistične organizacije, sodelovala bodisi v nemškem okupacijskem aparatu,
                  pri »rasnem« ocenjevanju, izganjanju in preganjanju Slovencev, poleg tega je
                  sprejela tudi nemško državljanstvo. Torej tudi povojni pregon nemške manjšine ni
                  vezan na komunistično naravo povojnih oblasti, temveč na medvojno genocidno nemško
                  politiko na Slovenskem, pri kateri je sodelovala tudi nemška manjšina. Ni
                  zanemariti niti duha časa, ki so ga ob vprašanju nemških manjšin odražali sklepi
                  velikih treh na Potsdamski konferenci, katerih podpisnica Jugoslavija sicer ni
                  bila. Po vojni so oblasti zakonsko dodelale odloke Predsedstva Protifašističnega
                  sveta narodne osvoboditve Jugoslavije z dne 21. novembra 1944, ki so dajali pravno
                  osnovo za pregon domačega nemškega prebivalstva. S temi zakoni mu je bilo po
                  principu kolektivne krivde odvzeto premoženje, dorečene pa so bile tudi kazni pred
                  civilnimi in vojaškimi sodišči. Njihov večji del, tj. 15.000 - 16.000 oseb, je
                  sicer zbežal iz Slovenije že pred koncem vojne. Okoli 9.474 pa so jih v nekaj
                  valovih od jeseni 1945 do februarja 1946 z organiziranimi transporti izgnali prek
                  meje v Avstrijo, Nemčijo in na Madžarsko. Ker so bili že pred tem zaprti v
                  taboriščih, kjer so bili podvrženi slabim razmeram in teroriziranju, jih je več
                  umrlo že na teh transportih. Nekaj sto tistih, ki so ostali doma, so bili bodisi
                  pobiti ali pa obsojeni na smrt.</p>
               <p xml:id="elaborat-p-238">Zadevna raziskava, ki metodološko sega do konca januarja
                  1946, in še ni končana, lahko v bližnji prihodnosti pokaže tudi nekoliko drugačno,
                  predvidoma nekaj višje število smrtnih žrtev med domačimi Nemci. Doslej je bilo
                  mogoče med njimi ugotoviti 780 vojnih in povojnih smrtnih žrtev. Naj na tem mestu
                  omenimo le najbolj izpostavljene skupine: 95 Nemcev je že med vojno padlo v nemški
                  vojaški uniformi, s 66 civilisti so tedaj obračunale partizanske enote, 7 jih je
                  kot sodelavcev partizanskega gibanja izgubilo življenje v spopadu z nemškimi
                  enotami ali pa kasneje v nemških zaporih in taboriščih, naslednjih 25 v
                  bombardiranjih, 18 jih je umrlo za posledicami raznih vojnih nesreč, 2 najdemo
                  celo med žrtvami evtanazije leta 1941 v Hartheimu pri Linzu, 2 pa sta padla na
                  Dolenjskem kot pripadnika vaških straž, medtem ko jih je več pogrešanih še iz
                  vojnega časa, vsaj 529 med njimi pa je povojnih žrtev. Vsaj 111 jih je po vojni
                  umrlo ali so jih usmrtili v zbirnih taboriščih Strnišče, Bresternica, Hrastovec in
                  Teharje, vsaj 112 pa jih je umrlo na izselitvenih transportih, medtem ko jih je 64
                  vse do danes pogrešanih, drugi pa so bili po večini pobiti brez uvedbe sodnega
                  postopka. Slovensko zgodovinopisje zato ocenjuje, da so trditve avstrijskih in
                  nemških avtorjev o več tisoč umrlih in ubitih pretirane. Po izgonu naj bi po
                  nekaterih ocenah v Sloveniji ostalo še 2.000 pripadnikov nemške manjšine, ki pa so
                  ostali brez manjšinske zaščite.</p>
               <p xml:id="elaborat-p-239">Glede na to, da je akademska kritika najvišjega števila
                  žrtev izgona nemških manjšin iz Jugoslavije, Čehoslovaške, Poljske in Madžarske,
                  ki govori o 2 milijona mrtvih, v zadnjih letih vedno glasnejša tudi v nemškem
                  prostoru, naj bo nižanje števila žrtev, ki se je izkazalo z našo raziskavo,
                  razumljeno v tem kontekstu.</p>
               <p xml:id="elaborat-p-240">Danes o zgoraj opisanem obračunu pričajo kraji pobojev, ki
                  jih je sistematično odkrivala in beležila posebna strokovna komisija. Nove
                  raziskave t. i. prikritih grobišč kažejo, da jih je na območju Slovenije okoli
                  600. Največ je grobišč, kjer ležijo zajeti in pobiti v času zaključnih operacij
                  ali neposredno po vojni. Večinoma gre za vojaška grobišča, ali celo mešana, manj
                  je izključno civilnih grobišč. V kolikor je bilo mogoče ta grobišča raziskati, v
                  144 grobiščih ležijo Slovenci (sami ali s pripadniki drugih narodnosti), v 136
                  grobiščih ležijo Hrvati in v 11 grobiščih Srbi ter Črnogorci. Po nekaterih ocenah
                  naj bi samo v omenjenih grobiščih ležalo približno 100.000 oseb. Nato so tu še
                  druga grobišča, kjer ležijo pripadniki drugih narodnosti, denimo 115 grobišč z
                  zajetimi umikajočimi se nemškimi vojaki in vsaj 10 grobišč z Italijani, medtem ko
                  nekatera grobišča še niso raziskana.</p>
               <p xml:id="elaborat-p-241">V istem obdobju se je - sicer v dosti manjšem obsegu - del
                  obračuna vendarle odvil tudi po sodni poti. Do vzpostavitve rednih sodišč na jesen
                  1945 so bila vojaška sodišča še vedno pristojna za vojaško osebje in civilno
                  prebivalstvo. Prvi procesi pred temi sodišči so potekali večinoma proti obtoženim
                  medvojne kolaboracije, saj so se pred njimi znašli predstavniki upravne,
                  politične, vojaške in gospodarske kolaboracije. Do konca leta 1946 pa so ta
                  sodišča izvršila 100 smrtnih kazni (od skupnih 136 do leta 1952). Tisti, ki pa so
                  bili pred temi sodišči obsojeni na zaporne kazni, so bili večinoma izpuščeni že po
                  avgustovski amnestiji leta 1945.</p>
               <p xml:id="elaborat-p-242">Ko je jeseni istega leta izšel Zakon o kaznivih dejanjih
                  zoper ljudstvo in državo, naj bi bila vojaška sodišča pristojna le še za sojenje
                  vojaškim osebam, s pristojnostjo nad civilisti, če je bila ogrožena državna
                  varnost. Tako je bilo po zbranih podatkih do konca leta 1946 po obsodbi pred
                  vojaškimi sodišči usmrčenih 6 civilistov od skupaj tistega leta 17 usmrčenih, po
                  obsodbi pred rednimi sodišči pa sta bila usmrčena 2 civilista od skupaj 22
                  usmrčenih.</p>
               <p xml:id="elaborat-p-243">Tudi v tem delu obračuna, ki so ga z okupatorji,
                  kolaboracionisti in političnimi nasprotniki novih oblasti prevzela redna sodišča,
                  je bila zakonodaja še pomanjkljiva in nedorečena. V obravnavanem času je poleg
                  tega temeljila na odredbah vojaških oblasti iz vojnega časa (Uredba vrhovnega
                  štaba o vojaških sodiščih, z dne 24. maja 1944), Ozni je še vedno puščala
                  preveliko vlogo v postopku, obenem pa je posnemala sovjetski model. Vse to je
                  omogočalo zlorabo kazenske represije v politične namene. Na različnih sodnih
                  procesih, tudi na tistih proti vojnim zločincem, je bila opazna težnja, da bi
                  imeli procesi poleg obtožbe posameznikov za konkretna dejanja tudi politični
                  učinek. Torej diskreditiranje prejšnje družbene ureditve, obračun s t. i.
                  razrednimi sovražniki (premožnejšimi kmeti, trgovci, industrialci), predvojnimi
                  politiki in Rimskokatoliško cerkvijo. Poleg tega pa so bili politični procesi
                  večkrat umeščeni med procese proti vojnim zločincem in kolaborantom itd.</p>
               <p xml:id="elaborat-p-244">Iz naznačenega je razvidno, da se je v Sloveniji po vojni
                  odvil obsežen obračun, saj je bilo vsaj 13.422 oseb, rezidentov današnjega območja
                  Republike Slovenije, pobitih brez uvedbe sodnega postopka, torej je bilo kar 90 %
                  obračuna izvedenega na omenjeni način, 122 oseb ali le slab odstotek pa so jih
                  usmrtili po obsodbi pred vojaškim ali rednim sodiščem, ostali pa so življenje
                  izgubili v zaporih, taboriščih in na transportih. Razloge, zakaj se je na
                  Slovenskem povojni obračun odvil tako nasilno, smo poskušali prikazati že sproti,
                  a naj še enkrat povzamemo, da je šlo verjetno za več dejavnikov: maščevanje,
                  kolektivno kazen za kolaboracioniste, časovni pritisk ob prevzemanju in utrjevanju
                  oblasti s stani komunistov, kakor tudi za dokončni obračun z domnevno in dejansko
                  opozicijo v obdobju, ko je šlo v Sloveniji in Jugoslaviji za intenzivno posnemanje
                  sovjetskega vzorca. Ne nazadnje se je v družbah, soočenih s tako hudim vojnim
                  nasiljem, kakršno je obvladovalo 2. svetovno vojno, spremenil tudi odnos do smrti,
                  zato ta verjetno ni imela več enake teže.</p>
            </div>
            <div type="subchapter" xml:id="study.9">
               <head xml:id="elaborat-head-28">Evropske primerjave</head>
               <p xml:id="elaborat-p-245">Zgodovinsko dogajanje v Sloveniji, ki je v času vojne in
                  neposredno po njej povzročilo izredno visoko število smrtnih žrtev, je mogoče
                  objektivneje izmeriti in tudi na tej osnovi dodatno opredeliti naravo vojne, če ga
                  umestimo v evropski kontekst oziroma opravimo evropske primerjave.</p>
               <p xml:id="elaborat-p-246">Podobno kot Slovenijo je tragični potek druge svetovne
                  vojne z vsemi njenimi posledicami prizadel tudi druge vpletene narode oziroma
                  države, posebej seveda tiste, ki so bile podvržene nasilnemu nacističnemu
                  okupacijskemu režimu. Kot je razvidno iz naslednjega kratkega pregleda, je bila
                  Slovenija v primerjavi z drugimi državami zelo prizadeta tudi v pogledu števila in
                  deleža človeških žrtev.</p>
               <p xml:id="elaborat-p-247">V celoti naj bi druga svetovna vojna zahtevala okrog 55
                  milijonov smrtnih žrtev, pri čemer se v literaturi pojavljajo tudi za nekaj
                  milijonov nižje številke kot po drugi strani tudi za toliko višje številke. Ta
                  »približnost« je predvsem posledica dejstva, da se predvsem za Kitajsko ter za
                  druge azijske dežele pod japonsko okupacijo navajajo zelo približna števila
                  mrtvih, kar v Evropi enako velja za izgube Sovjetske zveze, ki je vsaj v tem
                  pogledu nosila glavno breme bojevanja proti nacističnim napadalcem. Kljub vsemu se
                  je zanjo uveljavila ocena o 23 milijonih žrtev, od česar naj bi bilo po zadnjih
                  ugotovitvah 8.860.000 vojakov. Med preostalim strahotnim številom umrlih
                  civilistov naj bi bilo tudi nekaj milijonov žrtev med sovjetskimi državljani v
                  nacističnih taboriščih kot tudi številne žrtve lakote na neokupiranem ozemlju ter
                  še žrtve Stalinove politike v povezavi z vodenjem vojne. V celoti je to
                  predstavljalo 13,7 % prebivalstva Sovjetske zveze. Še večji sorazmerni krvni davek
                  pa je plačalo prebivalstvo Poljske, kjer je izgubilo življenje 5.600.000 ljudi,
                  kar je predstavljalo kar 16 % prebivalstva poljske države. Od tega je bilo 240.000
                  vojakov in skoraj trije milijoni poljskih Judov. Tako velik delež judovskih žrtev
                  je nacistični holokavst povzročil še na Češkoslovaškem, skoraj tako velik pa še v
                  Romuniji in na Nizozemskem. Med državami, ki so v drugi svetovni vojni izgubile
                  zelo veliko ljudi, naj omenimo še Nemčijo (11 %), Jugoslavijo (6,7 %), Madžarsko
                  (6,3 %), Avstrijo (5,8 %), Romunijo (4,2 %) in Grčijo (4,2 %). Pri slednji omenimo
                  velik delež civilistov, ki so umrli od lakote; v zahodni Evropi je lakota
                  povzročila precej žrtev n.pr. na Nizozemskem. Med evropskimi državami, vpletenimi
                  v vojno, z najmanj smrtnimi žrtvami gre omeniti najprej Dansko (0,1 %), Norveško
                  (0,33 %) in Bolgarijo (0,35 %). Pri Bolgariji je zanimivo, da so prav vse žrtve
                  predstavljali vojaki. Izpostaviti velja še odstotek človeških izgub med pomembnimi
                  zahodnimi državami: Francija (1,35 %), Italija (1,05 %), Velika Britanija (0,94 %)
                  in ZDA (0,32 %).</p>
               <p xml:id="elaborat-p-248">Za slovenski prostor so seveda zanimive tudi zadevne
                  primerjave s sosednjimi državami oziroma deželami. Hrvaška je med drugo svetovno
                  vojno s Slovenijo delila usodo v okviru okupirane in razkosane Jugoslavije, vendar
                  je živela predvsem v znamenju t. i. Nezavisne države Hrvatske. Na tajnem
                  vsejugoslovanskem popisu leta 1964 so za Hrvaško ugotovili 194.700 vojnih žrtev,
                  pri čemer je bila ocena popisovalne komisije, da so s tem pokrili do 59 %
                  dejanskih izgub. To bi predstavljalo približno 5,6 % prebivalstva, ki je bilo
                  ocenjeno na 3.800.000. Na novo je bilo kasneje poimensko ugotovljenih še skoraj
                  19.000 žrtev, tako da je sedaj število ugotovljenih mrtvih nekaj več kot 213.000.
                  Toda najnovejše analize ocenjujejo, da je dejanska pokritost realnih žrtev še
                  zmeraj le 64 odstotna, kar bi na koncu pomenilo, da je imela Hrvaška med vojno
                  okrog 335.000 žrtev ali 9 % prebivalstva. Med omenjenimi 213.000 je bila več kot
                  polovica žrtev srbske narodnosti. Judje, ki so predstavljali le 0,6 % hrvaškega
                  prebivalstva, pa so med žrtvami predstavljali kar 5,6 % delež.</p>
               <p xml:id="elaborat-p-249">Na Madžarskem je izgubilo življenje med in takoj po vojni
                  okoli 580.000 žrtev, kar predstavlja 6,3 % madžarskega prebivalstva. Več kot
                  polovica od teh so predstavljali padli in v sovjetskem ujetništvu umrli vojaki,
                  približno 200.000 žrtev je med madžarskimi Judi terjal nacistični holokavst,
                  življenje pa je izgubilo še 80.000 madžarskih civilistov. Avstrija je med vojno v
                  vseh pogledih delila usodo nemškega rajha. Po vojni, ko je spet postala samostojna
                  država, je lahko preštevala svoje vojne žrtve. V celoti je alpska država v vojnih
                  letih zabeležila 377.000 mrtvih ali 5,8 % izgubo prebivalstva. Od teh jih je padlo
                  v nemški vojski ali umrlo v ujetništvu 247.000. Od 67.000 avstrijskih Judov jih je
                  kar 65.000 izginilo v uničevalnih taboriščih. Drugih civilistov, ki so izgubili
                  življenje, je bilo tudi okrog 65.000, od katerih jih je skoraj 35.000 umrlo po
                  zaporih in taboriščih, 24.000 civilistov je bilo ubitih ob bombardiranjih, nacisti
                  pa so pokončali tudi 6.500 avstrijskih Romov.</p>
               <p xml:id="elaborat-p-250">Slovenska zahodna soseda Italija je med vojno izgubila
                  444.500 ljudi ali približno en odstotek prebivalstva, od tega dobro polovico v
                  obdobju pred 8. septembrom 1943. V tem času je na različnih bojiščih izgubilo
                  življenje skoraj 200.000 vojakov kraljevske vojske, v naslednjem obdobju do konca
                  vojne pa le še nekaj čez 20.000, dosti več jih je namreč pomrlo v nemškem in tudi
                  zavezniškem ujetništvu. V bojih je padlo tudi okrog 40.000 italijanskih
                  partizanov, po približnih ocenah pa še kakšnih 10.000 v partizanskih enotah na
                  Balkanu. Padlo je tudi okrog 20.000 pripadnikov fašističnih enot, največ sicer ob
                  koncu in po koncu vojne. Glede na neposredno slovensko sosedstvo velja omeniti, da
                  so v 80. in začetku 90. let v sosednji Furlaniji Julijski krajini izvedli natančni
                  osebni popis vseh tamkajšnjih žrtev vojne. Vseh ugotovljenih žrtev je bilo nekaj
                  čez 26.000, kar predstavlja 2,4 % tedanjega prebivalstva. Skoraj polovica od teh
                  je bilo pripadnikov italijanske vojske v bojih pred septembrom 1943, le 6 % pa
                  članov raznih fašističnih in kolaboracionističnih enot, med njimi tudi trije
                  slovenski domobranci. Raziskava je zabeležila tudi 4.800 mrtvih (18 % vseh mrtvih)
                  med borci odporniških organizacij, od teh je bila več kot tretjina slovenskih
                  partizanov. Ob tem naj kot značilnost dodamo, da je bil ravno zaradi slovenskega
                  odporništva delež mrtvih v okviru celotne populacije veliko višji prav v
                  slovenskih občinah na Goriškem oziroma Tržaškem, v občini Števerjan npr. kar 7
                  %.</p>
               <p xml:id="elaborat-p-251">Razmeroma številne povojne žrtve po Evropi so bile
                  predvsem posledica načrtnega in v manjši meri tudi spontanega obračuna s
                  kolaboracionisti kot tudi posledica splošnega obračuna oziroma izganjanja
                  pripadnikov nemške manjšine iz srednje in vzhodne Evrope. Zanemarljive niso bile
                  tudi smrtne žrtve med nemškimi in drugimi vojnimi ujetniki, teh naj bi bilo v
                  zahodnih ujetniških taboriščih nekaj deset tisoč (ocene se gibljejo med 8.000 in
                  40.000), v sovjetskih pa skoraj en milijon. Kar zadeva obračun s kolaboracionisti
                  so bili povsod proti njim vodeni številni sodni procesi, tudi s smrtnimi
                  obsodbami, toda ponekod so zelo širok razmah zavzeli tudi t. i. izvensodni poboji
                  oziroma spontani ali pa tudi od organov odporniškega gibanja in novih oblasti
                  spodbujevani obračuni; slednje je slej ko prej zanimivo tudi v primerjavi s
                  povojnimi dogodki v Sloveniji.</p>
               <p xml:id="elaborat-p-252">V zahodni Evropi je obračun s kolaboracijo prizadel veliko
                  število ljudi, a z razmeroma malim številom obsodb na smrt oziroma z majhnim
                  odstotkom izvršitve. V Skandinaviji izvensodnih obračunov ni bilo, v deželah
                  Beneluksa pa beležimo le nekaj primerov t. i. divje epuracije. Drugače je bilo v
                  Franciji, kjer so različni subjekti mimo sodišč usmrtili približno 10.000 raznih
                  vrst kolaboracionistov, ovaduhov in črnoborzijancev. Toda kasnejše analize so
                  pokazale, da je bila večina le-teh usmrčena med vojno in med boji za osvoboditev
                  Francije in manj kot 2.000 po osvoboditvi dežele. Še bolj izrazit je bil ta pojav
                  v Italiji, kjer je po ugotovitvah zgodovinarjev med osvobajanjem in še v letu ali
                  dveh po vojni odporniško gibanje na čelu s komunisti usmrtilo med 10.000 in 15.000
                  fašistov a tudi vse več ideoloških in razrednih nasprotnikov. Slednji »kriterij«
                  je veliko vlogo odigral tudi v povojnih obračunih na Balkanu in v deželah vzhodne
                  Evrope, pač že pod vplivom nove sovjetske dominacije oziroma vpliva. V Albaniji
                  naj bi bilo brez sodnih formalnosti po vojni ustreljenih okrog 500 ljudi, v Grčiji
                  pa s strani marksističnega gibanja ELAS v vzdušju državljanske vojne desetkrat
                  več. Na deset tisoče ljudi naj bi po uveljavitvi novih oblasti izginilo v
                  Bolgariji, v Romuniji sicer precej manj, a tu se že srečamo s pojavoma, značilnima
                  za vse dežele srednje Evrope, namreč z izganjanjem folksdojčerjev ter z
                  deportacijo političnih nasprotnikov v Sovjetsko zvezo, od koder se mnogi niso več
                  vrnili; posebej tragični so bili taki dogodki v baltiških deželah. Posebej
                  »delavna« so bila t. i. ljudska sodišča na Madžarskem, kjer je taka divja
                  epuracija povzročila med 6.000 in 7.000 žrtev, na Poljskem okrog 3.000. V
                  Sovjetski zvezi je bilo sorazmerno manj povojnih obračunov z neposrednim smrtnim
                  izidom, pač pa so sto tisoči vrnjenih prisilnih delavcev, vojnih ujetnikov in
                  kolaboracionistov bili poslani v delovna oziroma kazenska taborišča. Značilni so
                  tudi stalinski obračuni na podlagi t. i. kolektivne odgovornosti s kozaškimi
                  rodovi, Čečeni, krimskimi Tatari itd. Pač pa naj bi po nekaterih pričevanjih
                  sovjetske oblasti takoj ustrelile 8.000 vrnjenih pripadnikov »Ruske osvobodilne
                  armade« generala Andreja Vlasova.</p>
            </div>
            <div type="subchapter" xml:id="study.10">
               <head xml:id="elaborat-head-29">Sklep</head>
               <p xml:id="elaborat-p-253">V treh temeljnih raziskovalnih fazah v 15-letnem
                  raziskovanju problematike žrtev druge svetovne vojne in neposredno po njej, ki jih
                  je izvajal Inštitut za novejšo zgodovino, je sedaj oblikovana podatkovna baza za
                  okoli 97.700 smrtnih žrtev druge svetovne vojne in neposrednega povojnega obdobja.
                  Podatki za omenjeno podatkovno bazo z naslovom <hi rend="italic">Smrtne žrtve med
                     prebivalstvom na območju Republike Slovenije med drugo svetovno vojn</hi> so
                  bili zajeti iz številnih arhivskih virov in dokumentarnega gradiva, ki se nahaja
                  predvsem v arhivskih in muzejskih ustanovah v Sloveniji. Dalje so bili upoštevani
                  tiskani viri, relevantna literatura, gradiva civilnih združenj itd. Obsežen
                  seznam, ki je nastajal skozi leta načrtnega pregledovanja raznovrstnih gradiv -
                  njihov nabor je natančno dokumentiran v navedbah uporabljenih virov v osebnem
                  listu vsake smrtne žrtve posebej - je predstavljal izjemno pomemben temelj v
                  izvajanju tretje faze raziskave, ki je obsegala sistematičen pregled matičnih
                  knjig na matičnih in krajevnih uradih na celotnem območju Republike Slovenije.</p>
               <p xml:id="elaborat-p-254">Raziskovalni pregled mrliških in delno rojstnih matičnih
                  knjig je trajal več kot pet let. Sistematičen pregled matičnih knjig se je potrdil
                  kot izjemno pomemben raziskovalni postopek pri preverjanju podatkovne baze, še
                  zlasti v primerih, ko so bile ugotovljene nove žrtve ali pa so bili ugotovljeni t.
                  i. dvojniki itd. Na osnovi pregleda matičnih knjig se je izoblikoval mnogo bolj
                  popoln in kredibilen seznam žrtev s pripadajočimi podatki, kakor je bil oblikovan
                  v predhodnih fazah raziskave. Žal je bilo mogoče na podlagi vpisov v matične
                  knjige potrditi le 60 % žrtev s trenutno obstoječega seznama; za ostali del žrtev
                  vpisi smrti (še) niso izvedeni ali pa jih skupina ni uspela najti zaradi
                  neprepoznavnosti vzroka smrti zabeleženega v mrliški knjigi in drugih razlogov. To
                  pa ne pomeni, da podatki za ostali del žrtev niso zanesljivi, samo preveriti po
                  matičnih knjigah jih ni bilo mogoče. Skupina sodi, da je večji del podatkov za
                  ostalih 40 % žrtev, za katere ni bilo mogoče preveriti identitete po matičnih
                  knjigah, vendarle precej zanesljiv, zlasti kadar pri posamezni žrtvi obstoje
                  različni viri, na podlagi katerih je bila oseba prepoznana kot žrtev vojne in
                  dogodkov, ki so z vojno povezani. Dileme ostajajo pri manjšem številu žrtev,
                  zlasti v primerih, če je bil pri posamezni osebi na voljo samo en vir ali pa v
                  primerih, ko sicer obstoji več virov, vendar so le-ti avtoreferenčni.</p>
               <p xml:id="elaborat-p-255">Usoda vseh popisov množičnih smrti, ki so se pogosto
                  dogajale v nepreglednih okoliščinah, kar velja še zlasti za drugo svetovno, je, da
                  niso in tudi nikoli ne bodo popolni. To velja tudi za raziskavo problematike
                  smrtnih žrtev druge svetovne vojne na Slovenskem. Pomembno pri tem je, v kolikšni
                  meri objektivne okoliščine omogočijo čim bolj natančno proučiti to tematiko in se
                  s tem čim bolj približati dejanskemu stanju, tj. dejanskemu številu smrtnih žrtev,
                  ki jih je konkretno okolje zaradi vojne utrpelo. Kljub številnim omejitvam, na
                  katere je raziskovalna skupina zadevala pri raziskavi vprašanj o žrtvah druge
                  svetovne vojne, pa je vendarle treba poudariti določeno prednostno pozicijo
                  oziroma olajševalno okoliščino, v kateri je potekala slovenska raziskava v
                  primerjavi z raziskavami v številnih drugih okoljih; slovenska raziskava je
                  zadevala relativno majhen geografski prostor in majhno število žrtev, zato je
                  lahko potekala na način, katerega rezultat so sorazmerno natančni podatki tako
                  glede števila žrtev kot drugih podatkov, ki so bili zajeti v raziskavi in
                  omogočajo strukturno analizo podatkov o žrtvah.</p>
               <p xml:id="elaborat-p-256">Če je pred začetkom raziskave obstajalo širše zavedanje o
                  tem, katere žrtve so bile reprezentativne za povojne oblasti, pa se je v času
                  raziskave po matičnih knjigah še toliko bolj izkazalo, da je obstajala množica
                  žrtev, ki jih oblasti niso »poimensko pripoznale« ali pa jim niso posvečale
                  (dovolj) pozornosti, čeprav niso bile »politično konotirane«. Pri tem je treba
                  opozoriti še zlasti na žrtve med otroci, na žrtve bombardiranj in na žrtve raznih
                  z vojno povezanih nesreč. Prav v tem se je zopet izkazal pomen matičnih knjig in
                  pomen metodološkega pristopa, ki se usmerja na ugotavljanje oziroma potrjevanje
                  identitete vsake posamezne žrtve.</p>
               <p xml:id="elaborat-p-257">V večletni raziskavi zbrani in v matičnih knjigah
                  preverjeni podatki sami po sebi zgovorno pričajo o tem, kakšne posledice lahko -
                  in jih praviloma tudi - prinese vojna. Zato nosijo svojevrstno etično sporočilo o
                  tem obdobju, polnem nasilja. Vendarle pa je za razumevanje okoliščin in drugih
                  zgodovinskih procesov, ki so do tega privedli, nujno potrebna njihova umestitev v
                  širši kontekst, potrebno pa jih je podvreči tudi poglobljeni znanstveni
                  analizi.</p>
               <p xml:id="elaborat-p-258">Kvantifikacijski podatki, ki so bili zbrani v teku
                  raziskave, izražajo temeljna razmerja v zgradbi žrtvoslovne slike, kakršno je
                  ustvarilo raznovrstno nasilje v času druge svetovne vojne in neposredno po njej.
                  Globalna razmerja se kljub določenim zagotovim pomanjkljivostim podatkovne baze ne
                  bodo več spreminjala; kot taka zrcalijo in kvantificirajo procese v vojnem in
                  neposrednem povojnem obdobju, procese v tisti komponenti, ki so povzročali smrtne
                  žrtve.</p>
               <p xml:id="elaborat-p-259">Generalne analize, ki so bile opravljene ob zaključku
                  raziskave, podajajo svojevrsten uvid v značaj druge svetovne vojne in povojnega
                  dogajanja na Slovenskem, kakor ga je mogoče »izmeriti« na osnovi zbranih podatkov.
                  Te analize podajajo odgovore na temeljna vprašanja kot je število smrtnih žrtev in
                  s tem povezana populacijska izguba, kdo so bili ljudje oziroma kako so bili vpeti
                  v vojno dogajanje (t. i. vojni statusi), ki jim je vojna nasilno utrnila življenje
                  in kdo so bili povzročitelji smrti. Pomemben rezultat razčlembe podatkov so
                  nedvomno pokrajinske razlike oziroma specifike, ki jih analize izkazujejo in na
                  katere je treba opozarjati tudi takrat, ko govorimo o generalni žrtvoslovni sliki
                  na Slovenskem zaradi druge svetovne vojne.</p>
               <p xml:id="elaborat-p-260">Rezultati so potrdili utemeljenost te raziskave, saj že je
                  samo število smrtnih žrtev za eno tretjino višje od ocen, ki so se pojavljale v
                  zgodovinopisni stroki pred to raziskavo, ali celo za precej več kot polovico višje
                  od ugotovitev sicer selektivno izvršenega uradnega popisa leta 1964, ki so ga
                  izvedle jugoslovanske oblasti. Ob tem pa je treba poudariti, da so neposredni in
                  povsem izmerljivi rezultati dela razvidni v bazi podatkov, ki je delno javnosti že
                  dostopna na spletni strani <ref target="http://www.sistory.si"
                     >www.sistory.si</ref>, v kratkem času pa bodo na omenjeni strani objavljeni vsi
                  podatki.</p>
               <p xml:id="elaborat-p-261">Raziskava, ki je žrtvam vojne podelila identiteto in
                  skušala ugotoviti njihovo usodo, podaja eno izmed izhodišč za razčlembo narave
                  druge svetovne vojne na Slovenskem. Zanemarljiv ni tudi njen etični vidik. Po vseh
                  letih raziskovanja lahko rečemo, da je ta še vedno močno razpoznaven, zlasti ko
                  gre za vprašanja, ki še vedno bremenijo družbene odnose.</p>
            </div>
         </div>
      </back>
   </text>
</TEI>
